<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Sarmikas mõtleja : kaks romaani ühest mehest </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Sarmikas mõtleja : kaks romaani ühest mehest </head>
        <div2 type="alaosa"><head> S A R M </head>
<p> <s> On hetki , mis sööbivad meelde . </s> </p>
<p> <s> " Palun ! " ütles Mart Raja ja kergitas napi tõrjeliigutusega vasakut käelaba laualt . </s> <s> Ta hääl oli Edale alati rahulolujudinad seljale toonud . </s> <s> Aga ennist , kui see jõuline ja madal , naudisklevalt enesekindel hääl telefonis proua Kaljut küsis , oli ta viivu aja jooksul ununenud mälulaekais tuhlanud , suutmata esile manada inimest hääle taga . </s> </p>
<p> <s> Siis see tuli - kujutluspilt sarlakpunastes spordipükstes noorukist , kes käed kuklal , kaminatule paistel muskleid paisutab . </s> </p>
<p> <s> " Mängid proffi ? " küsis Henrik temalt tookord . </s> <s> Ja Mart , pingutanud käsi , nii et biitsepsid nagu tennispallid ta kõrvade ääres kumerdusid , lausus muiates : " Aga muidugi ! </s> <s> Mis sina siis mõtled ! " </s> </p>
<p> <s> Eda aimas , miks just see ammune kaminatuleõhtu talle alati Mardiga seoses meenus , kuid ei sõnastanud seda endale . </s> <s> Erutusevõbin käes , pani ta toru hargile . </s> </p>
<p> <s> Mart jättis talle just parajalt aega . </s> <s> Kell kolmveerand neli olid tal kohvitassid laual , vaagen võileibade ja saiakestega ootamas ja likööripudel puhvetis üle vaadatud . </s> <s> Autoukse klõmatus kostis täpselt kell neli . </s> <s> Naine ruttas aknale ja taandus . </s> <s> Keegi keigarlikult riietatud vanamees maksis all taksoarvet . </s> <s> Läbi külmunud sireliokste paistis halli habemega nägu . </s> <s> Pettununa istus Eda tagasi tugitooli . </s> <s> Kogu ta elu oli kulunud ootamisele . </s> <s> Ta vihkas ootamist ! </s> </p>
<p> <s> Nähtavasti ei teadnud tulija isegi , kuhu minna tahab . </s> <s> Ronida kolmandale korrusele , et siis juhusliku ukse taga kella anda Perenaine avas . </s> <s> Vastu trepikoja akna valgust siluetina paistev mees vaikis . </s> </p>
<p> <s> " Palju aega on möödunud , " ütles ta viimaks . </s> </p>
<p> <s> " Mart ! " </s> </p>
<p> <s> Jah , ta polnud tõepoolest enam see veretavalt täidlaste huulte ja kirglike , andunud silmadega patune ingel vanalt maalilt . </s> <s> Läbi paljude aastate ja hõreda kohtumisterea oli Eda saanud jälgida , kuidas too nägu mehistus ja nooruse värskuse kaotas , aga see polnud vist naise teadvusse jõudnud . </s> <s> Nüüd ta lihtsalt nägi teda uute silmadega . </s> <s> Ja uus oli muidugi ka see raudhall habe . </s> </p>
<p> <s> Perenaine pani külalise toodud freesiad vaasi , tõrjus veelkordse kaastundeavalduse . </s> <s> Tõepoolest ei maksa ! </s> <s> Ta pühkis silmanurka , oli seal siis pisarat või ei . </s> <s> Möödunud oli ikkagi juba üle poole aasta . </s> <s> Ja tema suhe toimunuga oli ju ka üsna keerukas . </s> <s> Eda uskus Marti seda isegi teadvat . </s> </p>
<p> <s> Ta vaatas meest . </s> <s> Raske otsustada , oli ta veel selline lihaseline karupoeg ? </s> <s> Väheldast kasvu oli Mart alati olnud , kuigi Henriku kõrval olid muidugi kõik väikesed ... </s> <s> Ta kandis väga head halli ülikonda . </s> <s> Ta juuksed olid veel üsna tumedad . </s> <s> Avatud kuuehõlmade vahelt vesti alt ei paistnud isegi istudes vähematki kõhukumerust . </s> <s> Ja tema häiriv iseteadvus tuli ikkagi esile , kuigi ta seda nüüd soliidse viisakuse taha varjata mõistis . </s> <s> Aga see ei seganud naisel vestlusest naudingut tundmast . </s> <s> Ometi üks , kes üle pika aja võttis vaevaks tulla ja teda kuulata maldas ! </s> <s> Milline ka polnud nende septembripäevade eelne aeg , peietele järgnenud isolatsioon oli hullem , kui elusalt maetud olla . </s> </p>
<p> <s> " Räägi , kuidas Siljal läheb ? " </s> <s> Mardi naist tundis Eda tegelikult õige pealiskaudselt . </s> <s> Paus venis küsimuse järel häirivalt pikaks , nii et perenaine imestunult vaatama jäi . </s> </p>
<p> <s> " Teda ei ole enam ... </s> <s> Juba üle kahe aasta . " </s> </p>
<p> <s> Siin siis oligi see hetk , mis Eda Kaljule mällu sööbis ! </s> </p>
<p> <s> Kui masendunud vaikus lõpuks otsa hakkas saama , tõstis Mart vasaku käelaba kõige napima tõrjemärgina laualt . </s> <s> " Palun ! " </s> </p>
<p> <s> Jah , nüüd mäletas Eda küll , mida Henrik Mardi naisest rääkinud oli . </s> <s> See võis olla kaheksakümnendal aastal , või vähemalt selle ringis . </s> <s> Nüüd , üheksakümne esimese märtsis oli Silja lahkumisest üle kahe aasta . </s> <s> Üheksa aastat oli Mart oma naist suretanud ... </s> </p>
<p> <s> " Siis taipad sa isegi , mis see kõik tähendab ! " ütles ta vaikselt . </s> </p>
<p> <s> Nii iseloomulik sellele mehele , et ta keeldub valusal teemal vähimatki rääkimast ! </s> <s> Nagu ta hääl näis ta väheldase kogu jaoks liiga suur ja sügav ja ta selle jõulisust paistis teadlikult vaos hoidvat , nii oli selles väikeses mehes varjul väga nõudlik minatunne . </s> <s> Ealeski ei kurtnud ta millegi üle , ealeski ei lasknud ta endale kaasa tunda , ealeski ei õigustanud ta ennast . </s> </p>
<p> <s> Sooja kaastundesse , millega Eda vana sõpra nüüd vaatas , sigis ka uudishimu . </s> <s> Ega see mees talle ometi kosja pole tulnud ? </s> </p>
<p> <s> Mart Raja ei tulnud muidugi Tartusse teda kosima . </s> <s> Aga Eda oli tal meeles püsinud kogu selle aja , kui ta Henriku lahkumisest teadlik oli . </s> <s> Ta ei mõelnud naisest , aga tema kuju asus kogu aja tal teadvuse piirimail . </s> <s> Ja siiasõidu ettevalmistusi tehes otsustas ta ka selle külaskäigu kasuks . </s> </p>
<p> <s> Aga just praegu , märganud Eda silmis uut pilku , muutus mees ettevaatlikuks . </s> <s> Tema vastas istuv naine oli ligi viiekümnene nagu Mart isegi . </s> <s> Ta oli riietatud tagasihoidlikku valge-halli-pruunitriibulisse vööga kleiti , mis ta figuuri peitis . </s> <s> Eda ei olnud sugugi paksuks läinud . </s> <s> Aga mõistagi ei olnud ta ka enam see pikk ja sale naine . </s> </p>
<p> <s> Kleidi kaeluses kandis ta rohelist siidrätti , mis sinna tõesti sobis , kuid mille tõelist otstarvet mees samuti väga hästi mõistis . </s> <s> Eda oli tagasihoidlikult mingitud , kasutas kahvatut huulepulka nagu lesele kohane . </s> <s> Kuigi muidugi oleks võinud ju ka hoopis värvimata olla . </s> </p>
<p> <s> Mart vaatas kella . </s> <s> Mida Eda arvab , kui mees ta lõunale kutsub ? </s> <s> Vana taktikuna lõbutses ta seesmiselt , selgitades oma maheda keldripõhjabassiga — nad ei anna mingit alust keelepeksuks , nad ei jää hilja peale , ei joo midagi peale lauaveini ... </s> </p>
<p> <s> Mida muud arvata võiski ! </s> <s> See omaaegne vabameelne plika oli võtnud sisse tõelise Leinava Lese hoiaku . </s> <s> Aga kuidas oleks saanud ta vastu panna kiusatusele ! </s> <s> Peale teatavat kõhklust palus ta ümberriietumiseks aega . </s> </p>
<p> <s> Nende bussisõidul ja jalutuskäigul läbi varakevadise õhtupooliku vanasse restorani , ei olnud mingit tegu Mardi hirmsa harjumusega inimeste kallal katsetada . </s> <s> Valusaid teemasid ei võtnud kumbki enam jutuks . </s> <s> Hiline lõuna kulges rahulikus vestluses ja Mart jättis täiesti Eda otsustada , mis sellest järgneda võiks . </s> </p>
<p> <s> Alles hämarikus bussi oodates , ütles naine : " Aitäh ilusa õhtu eest ! " </s> </p>
<p> <s> " Pole tänu väärt . " </s> </p>
<p> <s> " Jääd sa pikemaks ? " </s> </p>
<p> <s> " Mõneks päevaks . </s> <s> Kuni nad teksti enam-vähem selgeks õpivad . " </s> </p>
<p> <s> " Saad sa veel minu poolt läbi tulla ? </s> <s> Ma tahaksin sinult midagi paluda . " </s> </p>
<p> <s> Mart mõtles kiiresti — mis see võiks olla , mida ei saa siinsamas tänaval ära öelda ? </s> </p>
<p> <s> " Vast ehk homme enne õhtust proovi , kui sobib . </s> <s> Ma loodan , et jääb nii palju aega . " </s> </p>
<p> <s> " Võid ka pärast tulla . " </s> </p>
<p> <s> " Eks ma vaatan , kuidas paremini klapib . " </s> </p>
<p> * * * </p>
<p> <s> Viibanud läbi porise akna mahajäävale mehele , süüvis Eda Kalju endasse . </s> <s> Tema targale ja natuke mõistatuslikule näole ilmus peen naeratus . </s> <s> Poleks arvanud , mõtles ta , et tuleb aeg ka selleks ! </s> </p>
<p> <s> Edale meenus üks ammune suvepäev Paralepas . </s> <s> Hiline pärastlõuna lõkkeplatsil ja need kaks meest lähenemas mändide alust rada pidi . </s> <s> Eda , arvas et tegu on Henriku vana sõbraga . </s> <s> Tegelikult oli see tutvus just nii pikk , kui oli kulunud rannarestorani terrassil paari õlle ja kaks korda saja grammi ära joomiseks . </s> <s> Sealt oli pärit ka valjuhäälne jutukus . </s> <s> Ja Edat , kes oli hästi tuttav mehe kombega eneses muiata liiga innukate jutukaaslaste üle , pani siiralt imestama tähelepanu , mida Henrik sellele tähtsust täis poisikesele osutas . </s> </p>
<p> <s> Mart jättis väga vastuolulise mulje . </s> <s> Tema veretavate prunthuultega paipoisinäo juurde ei sobinud ei see robsoni bass ega pastorlik tõsimeelsus . </s> <s> Mis tal puudu on , mõtles Eda . </s> <s> Miks see ilus ja hästikasvatatud poiss üritab nii vägisi täitsameest mängida ? </s> </p>
<p> <s> Eda oli viimati novellivõistluse võitnud . </s> <s> See lugu oli just ilmunud ja kõigil keelel . </s> <s> Kui Henrik telgihõlma tagasi heites Mardil sisse astuda palus , poiss küll hetkeks kohmetus . </s> <s> Kuid ta varjus kähku tähtsa jututooni taha , küsis Edalt , kas tema on " Risttee " autor ja hakkas kriitikuks . </s> <s> Talle olevat jäänud lõpuni mõistatuseks , mis kombel kirjutaja sellest tupikust välja kavatseb pääseda . </s> <s> Igatahes ei õnnestuvat teda just sageli sel viisil ära petta . </s> </p>
<p> <s> Mis tupikust ta räägib , tahtis Eda teada . </s> <s> Ja Mart , see tookordne lühikestes pükstes ja suvises särgis nooruk , kes nende roosal baikatekil külitas , veeretas enda kitsas telgis seljakile , et Henriku pakutud lapikust pudelist konjakit rüübata , siis marmelaadi peale hammustada ja küünarnukile tagasi tõustes nagu koolilapsele seletama hakata ... </s> </p>
<p> <s> Issand , kui ennast täis oli see jutt ja see rääkija ise ! </s> </p>
<p> <s> Kuna Eda ei teadnud , kas nutta või naerda , siis ta lihtsalt ignoreeris Mardi juttu ja teda ennast . </s> <s> Väike pudel sai kiiresti tühjaks ja poiss lahkus õigel ajal , et mitte Henrikule peale tulnud seiklustungi lõksu langeda . </s> </p>
<p> * * * </p>
<p> <s> Mustas trikoos naisesiluett tegi hüppel spagaadi , maandus kassiliku nõtkusega , tõusis varbaile , pöördus ja nägi õhtuse koridori tuhmide tulede all lähenevat meest . </s> <s> Ta astus rahulikul , pehmel sammul ukseorva ja kadus Mardi vaateväljalt . </s> <s> Nagu kujund , mis ei taba su mõistust ega isegi mitte tundeid , vaid vahetult su sügavaimat olemust . </s> </p>
<p> <s> Keset osaraamatuid ja pesemata kohvitasse , longunud lilledega vaase , teatmeteoseid ja reklaamplakateid istus lavastaja oma kabinetis sügavale tugitooli vajunult ning luges värvitrükis ajakirja . </s> <s> Naeratanud roidunult Mardile , keeras ta kaane nähtavale . </s> <s> Mingi pornoleht oli . </s> </p>
<p> <s> " Veedan meeldivalt aega ! " </s> <s> Ta kallas karahvinist tassi loputuseks vett ja valas selle siis lillevaasi . </s> <s> Täitnud tassi , ulatas ta selle Mardile ja kaevus sügavale portfelli . </s> <s> Sealt ilmus kandiline pudel sinkja vedelikuga . </s> <s> Sildilt oli lugeda " Dry Gin . " </s> </p>
<p> <s> Mart Raja imestas - kust sellised asjad pärit on ? </s> <s> Temal oli hiljutine kogemus normiviina talongidega sabas seismisest . </s> <s> Lehkavad kehad , tumm ootepinge , pea hääletu äritehing - hatusele paberile trükitud talongilipakad ja pässakas raha letile , igat sorti juhuslikesse pudelitesse villitud valge viin vastu . </s> <s> Ei mingit valikut , arupidamist ega seletamist . </s> <s> Kolmveerand tundi umbses poeuberikus elu eest trügimist oli asja eest läinud . </s> </p>
<p> <s> " Mängime nii , et me täna enam tööst ei räägi , " ütles lavastaja ja Mart nõustus . </s> <s> Ta ei armastanud seda kadakamarjamaitsega napsi , aga täna tahtis temagi lõõgastuda . </s> <s> See siis oligi see õhtune lugemisproov , millega vabandades ta Eda kojusaatmisest pääses . </s> <s> Ta polnud enam miski kavaler . </s> <s> Kui Eda olekski jätku poolt , siis mitte selle pärast , et mees talle meeldib , vaid lihtsalt arvestades valikuvõimalusi . </s> <s> Tema , Mardiga , oli lugu täpselt samuti . </s> <s> Ta ei teadnud tõesti , kas soovib jätku . </s> <s> Seepärast ta kutsuski naise lõunale , tõi ära ohtlikust neljasilma-õhkkonnast . </s> </p>
<p> <s> Meenus läbi õhu lendav must naisekeha . </s> <s> Kusagil siin samas , päris lähedal käis ilmselt balletirühma harjutustund . </s> <s> Mart tundis selliste ruumide õhkkonda . </s> <s> Põrand tümiseb , kehad kuumavad , lõhnab higist . </s> </p>
<p> <s> Ootamatult peale tulnud mõnusas vabanemistundes küsis ta lavastajalt : " Kas siin majas ei ole ka vahel tahtmist seda surrogaati tõelise vastu vahetada ? " </s> <s> Ta viitas ajakirjale , kus raevuselt kummusid roosad hiidrinnad . </s> </p>
<p> <s> " Teatavast east alates tekib ületamatu vastumeelsus kõige suhtes , mis sellega kaasas käib . " </s> <s> Mees naeratas hajameelselt . </s> <s> " Ei taha enam kõiki neid romantilisi õhkamisi ja lubadusi ja suudlusi . </s> <s> Kõige asjalikum oleks vist korralik prostituut . </s> <s> Pakk kahekümneviieseid ja olgu asjad selged ! " </s> </p>
<p> <s> " Kas siin linnas siis see ala veel ei õitsegi ? " </s> </p>
<p> <s> Lavastaja vangutas pead . </s> <s> " Neid ei riski . </s> <s> Peaks olema ikkagi registreeritud maja , mille võimud võivad kinni lüüa , kui sealt midagi levib ... </s> <s> Kes oskab arvata , mida need plikad sulle kingiks jätavad ! " </s> </p>
<p> <s> Peale pikka pausi sõnas Mart : " Ei kujuta ette ! " </s> </p>
<p> <s> " Mida ? " </s> </p>
<p> <s> " Et ma peaksin peale maksma ... </s> <s> Kuigi selle vene papi eest mitte midagi muud ju ka osta ei ole . " </s> <s> On ta siis nüüd juba sealmaal ? </s> </p>
<p> <s> Lavastaja nipsutas klaasi pihta . </s> <s> Nad rüüpasid sõnatult . </s> </p>
<p> * * * </p>
<p> <s> Eda ilmes väreles heldimus . </s> <s> Päris tõsist elamust pakkus nende ridade uuesti lugemine . </s> </p>
<p> <s> " " Tunned ? " küsis miilitsaülem ja asetas lauale habemeajamismasina . </s> <s> " Aga seda tunned ? " </s> <s> See oli linoolisulgede komplekt . </s> </p>
<p> <s> " Sedakorda kõik . </s> <s> Ja pea meeles , et sa oled mulle kakskümmend viis rubla võlgu ! " </s> </p>
<p> <s> Kunstnik vaikis . </s> <s> Ta ei mäletanud , kas oli need asjad ise miilitsaülemale viinaraha eest müünud , või oli sõber tühjaks raputanud mõne teise , kes need temalt ostis , ja küsima ta ka ei hakanud . </s> <s> Polnud tema viis oma eksimusi kahetseda või tunnistadagi . </s> </p>
<p> <s> " Miks peab just sinusugune pätt nii hea kunstnik olema ? " " </s> </p>
<p> <s> Eda Kalju kergitas silmad käsikirjalehelt . </s> <s> Hajameelse liigutusega võttis ta prillid eest ja torkas sangad hammaste vahele . </s> </p>
<p> <s> See oli küll täiesti uskumatu ! </s> <s> Tegelikult võmmipealik muidugi küsis — miks peab Henriku sugune pätt nii hea näitleja olema . </s> <s> Ja seda võiks uskuda , sest kas korravalvur midagi näitleja headusest teab või ei , igatahes võib ta teda tunda ja oskab hinnata ühises viinalauas kuuldud anekdoote . </s> <s> Aga Eda novellis oli tegu kunstnikuga . </s> <s> Mees oli äsja töökoha kaotanud ja loo alguses lasti teda kainestusmajast välja . </s> </p>
<p> <s> Nüüd , kus kõik oli mööda , võis Eda seda palju aastaid tagasi kirjutatud juttu erapooletu pilguga vaadata . </s> <s> Traagelniidid olid halearmsasti nähtaval . </s> <s> Kõik oli nii läbipaistvalt ja südamlikult naiivne . </s> </p>
<p> <s> Tema ilus , mehine kunstnik tuli kütmata korterisse ja keeras ennast voodisse , silmad seina poole . </s> <s> Toiduraha muidugi polnud . </s> <s> Nädalase joomahoo järel oli ta kooma piiril . </s> <s> Õhtuhämarikus võttis seljakoti ja matkakirve , läks üle tänava lammutamisel olevasse majja kütet muretsema . </s> <s> Tänaval kohtas sõpra . </s> <s> ( Keda muud veel , temale olid kõik tuttavad ju südamesõbrad ! ) </s> <s> Sõber tegi õhtusöögi välja ja kutsus kaasa . </s> <s> Mindi sõbra koolivenna poole uut aastat vastu võtma . </s> </p>
<p> <s> Eda jäi naeratades käsipõsakil loo juurde istuma . </s> <s> Ta mäletas pisimate üksikasjadeni seda vana-aastaõhtut , kui Vello Henriku neile tõi . </s> <s> Kõik oli sinetava jääga kaetud , udutas . </s> <s> Auto esituled lähenesid pikaldaselt mööda sinisesse sompu uppunud tammepuiestikku . </s> <s> Eda teadis , et see tulija on Vello . </s> <s> Naisel oli seljas ta parim kleit , poolpikkade varrukatega öösinine samet , mille teravas dekoltees nahk piimjalt valendas . </s> <s> Ta ei teadnud , miks ta mehe sõbra pärast nii elevil oli . </s> </p>
<p> <s> Nad olid Ivariga aasta abielus olnud ja kõik oli ammuilma juba igapäevaseks muutunud . </s> <s> Talle meeldis , et Vello teda varjamatu ihalusega vaatas . </s> <s> Aga see oli loomulikult ka kõik . </s> <s> Midagi enamat ei tulnud kõne allagi . </s> <s> Igatahes ootas ta kärsitult , kuni auto uks kinni löödi , kuni sammud majale lähenesid , kuni Ivar uksele vastu läks . </s> </p>
<p> <s> Siis ometi oli Vello köögiuksel teda tervitamas . </s> <s> Ja üle tema õla paistis esikust kellegi heledajuukseline pea . </s> <s> Vello keeras end ukseaugus nii , et Eda paremini esikusse näeks . </s> <s> Seal ta seisis , Henrik Kalju , naeratas tagasihoidlikult ja vaikis . </s> <s> Ja see oligi kõige mõjuvam - mees , kes oli loodud selleks , et saada Newmani või Belmondo tüüpi filmitäheks , mees , kes oli teel selle eesmärgi poole See mehine , pööraselt sarmikas mees muheles ujedalt nagu poisike ja vaikis . </s> </p>
<p> <s> Nüüd , peale veerandsajandi pikkust abielu , naeratas Eda nende mälestuste puhul ja selles naeratuses olid koos nii heldimus kui kibestumine . </s> <s> Mida see kooselu maksis , ei olnud tahtmist enam isegi mitte meenutada . </s> <s> Niisugune oli ilmselt tema saatus . </s> </p>
<p> <s> Eda oli tollal kahekümne viie aastane , õpetajanna oma esimesel töökohal . </s> <s> Teda oli kasvatatud teadmises , et abielu on igavene ja püsiväärtus juba iseeneses . </s> <s> Erinevalt nii paljudest kursusekaaslastest leidis ta kohe esimesel koolisügisel noore eluahne agronoomi , kes uskus , et tema vanemate punasesse telliskivimajja keset väikest parki kunagise karjamõisa südames sobib oivaliselt see nägus ja sihvakas haritud naine . </s> <s> Ühe sõnaga — Eda oli saanud kõik selle , millest unistada mõistis , kätte kuidagi üllatava lihtsusega . </s> <s> Puudus veel vaid laps , et tema perekonnamudel oleks täiuslik olnud . </s> </p>
<p> <s> Missugune rikutud närvidega vana õpetajakrõhva ta nüüd oleks olla võinud ! </s> <s> Vähemalt sellest ühest — tuimast mugandumisest oli Henrik teda säästnud . </s> </p>
<p> <s> Päris kindlasti poleks midagi juhtunud , kui Ivari vanemad oleksid kodus olnud . </s> <s> Aga nüüd jäi ta üksi kolme mehega , kogemusteta tüdruk , harjunud igat tähelepanuavaldust kohe suure kiindumuse märgiks pidama . </s> <s> Ja ühtlasi võttis ta enda rumalal kombel vinti . </s> </p>
<p> <s> Millal olekski tal olnud juhust kellegi range pilgu all viibimata vabalt kaasa trallida ? </s> <s> Kodus neil selliseid pidusid ju üldse ei peetudki . </s> <s> Külas oli ta seni viibinud ikka vanematega koos . </s> <s> Instituudi ajal elas tädi veelgi valjema kontrolli all ... </s> </p>
<p> <s> Ainus kolmest , kes teda näis mitte märkavat , oli see lokkispäine , kurva pilguga näitleja . </s> </p>
<p> <s> Neist vanem , pisut nagu enda kampasobivuses kahtlev . </s> <s> Muidugi olidki need tiibu plaksutavad noored kuked talle vähe pakkuv keskkond . </s> <s> Aga hetkel oli mehele peaaegu ainsaks pääsuks näljasurmast siin neid noori lõbustada . </s> </p>
<p> <s> Henrik jõi väga vähe , suutis pidada küll , väitku kõik ta vaenlased , mis tahavad ! </s> <s> Aeg-ajalt võttis tooli kõrvalt kitarri , laulis kurbi , keerulisi vene romansse . </s> <s> Tal olid helesinised silmad . </s> <s> Nende põhjas oli peidus piin . </s> <s> Tol õhtul oli see muidugi eriti suur , sest füüsiliselt oli Henrik Kalju loomulikult viimase taluvuse piirini kurnatud . </s> <s> Seda teadis Eda nüüd , kuigi oleks olnud vist hea , kui ta seda siis , tollel kuuekümne viienda aasta viimasel õhtul teadnud oleks . </s> </p>
<p> <s> Kui aastast olid jäänud viimased minutid , läksid nad õue . </s> <s> Ivar tõi jahipüssi . </s> <s> Koolivennad kippusid suures paugutamisehasardis peaaegu käsipidi kokku minema , jahmerdasid linna taevasse lendavate rakettide aegu , nii et vaatamiseks ei jäänud aegagi . </s> <s> Eda külmetas trepil , kuni Henrik ta selja taha tuli , pintsakuhõlmad avas ja need üle naise vabisevate õlgade laotas . </s> </p>
<p> <s> See mees vääris oma perekonnanime ! </s> <s> Suur , tugev ja kindel nagu kalju , millele võid , julgesti toetuda ... </s> </p>
<p> <s> Eda ei teadnud tänapäevani miks ja kuidas ta tookord ikkagi Henriku voodisse sattus . </s> <s> Oli ta tõesti purupurjus või nii armunud , et miski enam ei lugenud ? </s> </p>
<p> <s> Aga ärkamist mäletas ta küll . </s> <s> See on nii nagu käest pillatud kalli vaasiga . </s> <s> Libiseb käte vahelt , põrkub tooli vastast , veereb põrandal ... </s> <s> Näib juba , et pääsed ehmatusega , aga veerevale vaasile jääb ette põrandalambi jalg ja ikkagi klirisevad killud . </s> </p>
<p> <s> Keegi ju ei teadnud ! </s> <s> Noorik läks sügavas ööpimeduses kööki , koristas peo jääke , pesi nõusid . </s> <s> Ivar võttis ta silmi avamata kaissu , hommikul püüdis isegi korraks läheneda , oli aga ilmselt liiga sügavas pohmeluses . </s> <s> Arvatavasti oli see Vello , kes teadis . </s> <s> Ennelõunal muutus õhkkond rusuvaks . </s> <s> Vello ja Henrik olid lahkumas , Ivar otsustas kaasa sõita . </s> <s> Kui ta mõne tunni pärast bussilt tuli , olid tal huuled paistes . </s> <s> Tema sünge meeleolu ei ennustanud head . </s> </p>
<p> <s> Selleks ajaks oli Eda oma rasvas juba küllalt kaua küpsenud ega lootnud enam . </s> </p>
<p> <s> " Sai su kuldile natuke peksa tehtud ! " ütles mees vastutahtmist . </s> </p>
<p> <s> Mida nad teineteisele näkku sisistasid või kõrvaltoast karjusid , Eda enam ei mäletanud ja novellis kirjutatu ei olnud kindlasti täpne . </s> <s> Just siin paistis dialoogi konstrueeritus eriti silma . </s> <s> Arvata võib , et ebakultuursust ja kirjanduslikku võhiklikkust Eda Ivarile tookord küll ette ei heitnud . </s> <s> Need põhjendused leiutas ta enda tarbeks hiljem . </s> <s> Aga ühtäkki olid nad käsipidi koos ja siis lajatas kõrvus ning silme ees lõi sinist välku . </s> <s> Ta istus millegipärast põrandal ja ehmunud Ivar püüdis teda jalgadele aidata . </s> </p>
<p> <s> Seda tüdrukut ei olnud ealeski keegi löönud . </s> <s> Sõnatult tõusis ta nõrkadele jalgadele ja komberdas teise tuppa . </s> </p>
<p> <s> Ta heitis risti voodile . </s> <s> Kui ta sealt millalgi tõusta märkas , polnud abikaasat tema jaoks enam olemas . </s> </p>
<p> <s> Seda musta meeleheidet , mis talle peale oli tulnud , mis teda üleni valdas nagu täielik pimedus , ei olnud autor novellis isegi proovinud kirjeldada . </s> <s> Kas ta ei tahtnud teha endisele mehele rõõmu või häbenes pekstu enesetunnet isegi endale tunnistada ? </s> <s> Novellis seisis peategelane järgmiseks teatri valvelauas . </s> <s> Tunnist koperdamist kontjää konarustel , näkku nõeluvat uduvihma ega hingesasi ei olnud vahepeal olemaski . </s> </p>
<p> <s> " Kunstnik Mägi ei tööta enam meil , " öeldi talle . </s> </p>
<p> <s> Telefon helises . </s> <s> Vastutahtmist rebis Eda end mälestusest ja vanast käsikirjast lahti . </s> <s> Naabruses elav sõbranna kutsus kohvi jooma . </s> <s> Eda oleks meelsasti keeldunud , kuid sõbranna võis aknast näinud olla , kui nad Mardiga koos linna läksid . </s> <s> Alati on parem pakkuda oma versioon enne , kui oletused ja kuulujutud tekkida jõuavad . </s> </p>
<p> * * * </p>
<p> <s> Loigud võtsid õhtuks kooriku peale . </s> <s> Läbi linnataeva halli kuma paistsid tuhmilt tähed . </s> <s> Nende kahe äärmuse - tähtede ja külmunud sopa vahel kõik toimubki , mõtles Mart Raja melanhoolselt . </s> <s> Ta jalutas hilisõhtuses linnas pead kaineks . </s> <s> Võõrsil viibimisest , muljetest väsinuna tajus ta teravalt asju , millele muidu ei mõelnudki . </s> <s> Üksik vanem mees keset inimasustust , mis temast midagi ei tea , vaatleja siin , nähtamatu nagu Jumal . </s> <s> Aga selle jumaliku sõltumatuse eest mahajäetud , mõistetud taluma ennast üksinduse roostetanud teraskeras . </s> </p>
<p> <s> Talle pakuti võimalust tulla maa peale . </s> <s> Mõne minuti eest oli Raekoja platsi serval noor naine talle naeratades otsa vaatama jäänud . </s> <s> Mart oli just kinganinaga loigu mustrilist jääkirmet rutjunud , nautinud selle tasast klirinat , kui üks lopsakate juustega blondiin sammu vähendas , talle naeratades otsa vaatama jäi . </s> </p>
<p> <s> Mart oli liigagi teadlik , keda naine näeb - healõikelise mantli ja kaabuga väheldast kasvu halli habemega vanamees , kes tänaval õhtuselt aega veedab . </s> <s> Jättes kõrvale võimaluse , et naine teda kellegagi segi ajab , ei suutnud Mart välja mõelda küll mitte mingit muud põhjust sellele tänavanaeratusele , kui tutvuse pakkumine . </s> <s> Selles oli nagu mingit mahedat pilget ja selge kutse . </s> <s> Tuksatus huultel , sõna , mis jäi sündimata . </s> </p>
<p> <s> Suutmata midagi otsustada , lasi ta naisel mööduda . </s> <s> Vaevalt võis temasugune äratada muud huvi peale rahalise . </s> </p>
<p> <s> Aga see pilk häälestas Mardi teatavale lainele . </s> <s> Vaadates ükshaaval kustuvaid aknatulesid , püüdis ta meenutada täpset tsitaati . </s> <s> Kuidas oli Rhett Scarlettile öelnud ? </s> <s> Kallis , maailm on täis voodeid ja pooltes neist on naised ... </s> </p>
<p> <s> Muigamisi mõtles ta , et küllap see nii on , ainult et suuremal jaol neist on mõni meesolevus kõrval . </s> <s> Ja vaevalt unistavad ülejäänud vanast leskmehest , kes üksi tänavatel uitab . </s> </p>
<p> <s> Maos kõrvetas ja vaikne iiveldus pööras südame all . </s> <s> Viimasel ajal ei tundnud ta ennast peale vähestki viinavõtmist just hästi ja see füüsiline vaev , väike valu parema roidekaare juures tekitas temas hüljatud peni nukruse . </s> </p>
<p> <s> Eda tuli talle jälle silme ette . </s> <s> Mart mäletas hästi , milline võluv naine oli too sellel päris esimesel korral , kui Henrik vastleitud sõbra telki kutsus . </s> <s> See oli Eda telk , saleda ja natuke saladusliku ilmega kirjaneitsi oma , ja Henriku jaoks ehitud — nii nagu võib ehitud olla vana puldanist kaheinimese telk . </s> <s> Naise armastus vahtis talle vastu telgitasku pistetud limonaadipudelist , milles õitsesid karikakrad , kumas läbi hoolikalt silutud teki , mis kattis kaht kõrvutist madratsit , kiirgas puhastest padjapüüridest ... </s> <s> Mart oli harjunud vaistuga tajuma , kui teda ei tahetud . </s> <s> Ja Eda ei tahtnud sellesse telki kedagi peale Henriku . </s> </p>
<p> <s> Keset vestlust tõmbus naine äkki karpi . </s> <s> Sedasi nende esimesest sõnast sõbrunenud meeste tookordne jutt välja surigi . </s> </p>
<p> <s> Mart lahkus , Henrik jäi . </s> <s> Näitlejal näis olevat alkoholiga probleeme , seda küll ... </s> <s> Ja ikkagi , Mart ei olnud valitsetav ja ta ei sallinud vaistlikult naisi , kes meestest endi omandi teevad . </s> <s> Tutvuse algus Edaga polnud just õnnestunud . </s> <s> Ilmnes see rivaliteet , mis Henriku lähikondsete vahel nii tavaline oli . </s> <s> Igaüks tahtis olla nimelt see kõige tähtsam ja suurem sõber . </s> </p>
<p> <s> Mart Raja teadis nüüd , mida Henrikust kiirgas , miks isegi selline raskesti seltsiv tüüp nagu ta ise oli , hoobilt endast vanemasse , mõneti küsitava mainega näitlejasse kiindus . </s> <s> See oli see eriline meeste vahelise solidaarsuse tunne , õlatunne . </s> <s> Sa tead , et su kõrval on sõber , kes ei reeda . </s> <s> Seda kiirgus Henrikust niisuguse jõuga , et ta terve elu seda müütas , sellest elatus ja see ta hävitas . </s> <s> Neile , isatutele , nagu Mart oma põlvkonda mõttes nimetas , oli mehisust väga vaja . </s> <s> Talle tuli korraks elavana silme ette see suur ja tugev mees , tema veidi enesesse pöördunud naeratus ja tunne , mis sind tema lähikonnas valdas . </s> <s> Kindluse ja rahu tunne , millest ta nüüd igaveseks ilma on . </s> <s> Ja äkki tabas Mart Rajat keset hilisõhtust võõrast linna õõnsa hirmu sööst . </s> <s> See haaras keha nagu halvatus ja oli vaja kogu enesevalitsust ning aastatega omandatud autosugestiooni võimet , et seda nimetut ja kõike haaravat paanikat kontrolli alla saada . </s> <s> Mees aimas , et see on lähenev õnnetus , mis endast niiviisi märku annab . </s> </p>
<p> * * * </p>
<p> <s> Eda oli voodi käsikirjalehti täis ladunud . </s> <s> Selles oli midagi lausa sümboolset ! </s> </p>
<p> <s> Lõpuks ometi seisis tema novelli kangelanna pehastanud põrandaga koridoris ja hoidis kätt koputusvalmilt . </s> <s> Ta teadis - kui mees teda vastu ei võta , ta tapab enda ! </s> </p>
<p> <s> Miks see samm nii paratamatu tundus , miks talle näis , et siit pole enam mitte kuhugi minna ? </s> <s> Nii näis talle toona ja nii näis see novelli minategelasele . </s> <s> Eda jaoks olid need kaks alati läbisegi põimunud olnud — tema ise ja see , kelle lugu ta kogu elu oli kujundanud . </s> </p>
<p> <s> Vabalt oleks ju võinud mõne kolleegi poolt öömaja otsida . </s> <s> Tõenäoliselt oleks ta siis tänase päevani Ivari naine olnud . </s> <s> Kindlasti oleks mees tulnud rahu tegema , nagu ta lõpuks ju tuligi . </s> </p>
<p> <s> Novelli kangelanna koputas ja sammud lähenesid uksele . </s> <s> Kumb see oli , kes seal avanevas uksepilus seisis ja pimedasse koridori vahtis , kunstnik Mägi novellist või Henrik Kalju ? </s> </p>
<p> <s> " Aa ! " ütles mees ja astus kõrvale . </s> <s> " Tule tuppa ! " </s> </p>
<p> <s> Eda muretses — kas mehed teda väga halvasti kohtlesid ? </s> </p>
<p> <s> Henrik ei mõistnud . </s> <s> Peksid ? </s> <s> " Nad proovisid ! " naeratas ta ja jäi Eda silmaalust vaatama . </s> </p>
<p> <s> " Ja , jaa ! " </s> </p>
<p> <s> Midagi peale tüli ja tüütuse ta vaevalt sellele mehele oli , aga ainsatki halba sõna ta ei kuulnud . </s> <s> Henrik oli oma toa soojaks jõudnud kütta . </s> <s> Ta oli raha laenanud , oli ostnud makarone ja margariini . </s> <s> Selle küllusliku õhtusöögiga juhatati sisse Eda uus elu . </s> </p>
<p> <s> Siin läks novell otsustavalt oma teed , jättes armetu reaalsuse lihtsalt maha . </s> <s> Kunstnikul oli vaja uus töökoht leida . </s> </p>
<p> <s> Ta viis novelli kangelanna seniks oma ema juurde maale . </s> <s> Autor oli noore naise ootustest ja hirmudest pigistanud välja ligi pool lehekülge ja seegi tundus venitatuna . </s> <s> Nagu lubatud , tuli kunstnik talle suvel järele ... </s> </p>
<p> <s> Milliseid vaese elu rikkusi oskas see mees pakkuda ! </s> <s> Isegi pudel kuiva veini oli peoks küllalt . </s> <s> Õnnelikud ja vabad , lendasid need noored inimesed tõelisele elule vastu . </s> <s> Kui palju hõrke kunstinaudinguid , kui toredaid uusi sõpru , millist teineteiseleidmise õnne ! </s> </p>
<p> <s> Eda luges ja naeratas . </s> <s> See kõik oli kirjutatud kuuekümne kuuenda esimestel kuudel . </s> <s> Oh jaa , ta mäletas seda aega ! </s> <s> Henrik oli filmivõtetel , kusagil Kasahhimaal vist . </s> <s> Eda ootas ja püüdis endal elu sees pidada , maja soojana hoida . </s> <s> Kõigest oli puudus , eriti riietest . </s> <s> Ema käis teda vaatamas ja tihkus nutta . </s> <s> Tuli Ivar ja püüdis midagi rääkida . </s> <s> Nendega jaksas küll pead kuklas hoida . </s> <s> Kui aga tuisk akende taga nühkis ja rotid põrandalauda järasid , kippus julgus otsa saama . </s> <s> Ta teadis , et need mõned haledad mööblitükid , natuke raamatuid ja pilte pole mingi tagatis , et Henrik siia üldse veel nägu näitama peaks . </s> </p>
<p> <s> Aga ta tuli ! </s> <s> Ühel märtsihommikul oli ta tagasi , päikesepruun ja raha taskus . </s> <s> Ja siis oli neil tõesti pidu ! </s> </p>
<p> <s> Kooli kantselei kirjutusmasinal suure vaevaga ümbertipitud loo luges Henrik läbi vabal pühapäevahommikul , kui nad olid liiga laisad voodist tõusma . </s> <s> Kevadtalve hommikupäike paistis kaldu aknasse , valgus kuldsete voogudena läbi selle pehastanud urka ja õnnistas rikkaliku heldusega korratut tekkide ja patjade kuhilat , mille keskel mees ühe käega Eda keedetud kohvi tassi hoidis , Eda kirjutatud novelli käsikirja lehed teises . </s> </p>
<p> <s> Kui jutt lõpuks otsa sai , mõtles näitleja selle üle vist küll minutit kolm , käsi pea all , vaade laes . </s> </p>
<p> <s> " Tohib , ma kirjutan siia mõned laused juurde ? " </s> </p>
<p> <s> Selleks peab ise autor olema , et mõista , mida selline ettepanek maksab . </s> <s> Aga Henrik ei paistnud Eda solvumist märkavat . </s> <s> Toetudes käega põrandale , venitas ta oma vägeva palja kere lauani , sai sealt sulepea ja maakis viimasele käsikirjalehele tõepoolest mõned read juurde . </s> <s> Siin nad olid , väikese , võrdlemisi nurgelise , kuid stiilse ja selge käekirjaga kirjutatult : " Tee püsis tühjana . </s> <s> Leili seisatas ristil , vaatas kõigis neljas suunas , nagu ta seda juba mitu kuud tegema oli harjunud . </s> <s> Vambolat ei olnud . </s> <s> " Ma tulen sulle järele suvel , " oli ta lubanud ja Leili uskus seda . </s> <s> Iga päev jalutas ta siia läbi kuuma teetolmu , mis ta paljaid jalgu uhtus , seisis ja vaatas kaugusse , et siis tagasi pöörduda unistuste juurde tõelisest elust . " </s> </p>
<p> <s> Näis , et hing jääb kinni . </s> <s> " Tahad öelda , et midagi ei olnudki ? </s> <s> Kõik , on ainult kujutlus ? " </s> </p>
<p> <s> Eda suu vajus ripakile . </s> <s> Ta tundis , et Henrik on ta kõigest ilma jätnud . </s> <s> Nende ridadega oleks mees nagu ära võtnud ka praeguse teineteisega olemise õnne . </s> </p>
<p> <s> " Armunud naise unistus , " korsatas Henrik . </s> <s> See oli vist naer ? </s> <s> " Nagu see ju tegelikult ongi . </s> <s> Äkki Vamps tuleb . </s> <s> Aga võib-olla ei tule ka . </s> <s> Las lugeja ise mõtleb ! " </s> </p>
<p> <s> Eda oli kasutanud kakskümmend neli lehekülge , et luua oma loo maailma . </s> <s> Viie lausega oli Henrik kõik purustanud , tagasi võtnud , olematuks teinud . </s> <s> Eda ei suutnud leppida , kuigi hakkas vastutahtmist aimama ka uut jõudu , mida need viis lauset jutule lisasid . </s> <s> Naiivsed unistused ja karm tegelikkus , tühjal ristteel asjatult ootav naine , kelle elu on põhjalikult sõlmes . </s> </p>
<p> <s> Seda sama lõppu kõik kiitsidki . </s> <s> Sellega ta võitis novellivõistluse , seda imetles Mart nende telgis tekil konjakit imedes ... </s> <s> Ja ilma selle lõputa polnud see kahjuks kirjandus , tõdes Eda . </s> </p>
<p> <s> Oli midagi , mida Henrik ei teadnud . </s> <s> Kui mees oli filmivõtetele sõitnud , avastas naine , et ta on rase . </s> <s> Ivarist või Henrikust , oli täiesti lootusetu ära arvata . </s> <s> Üksildaste ööde hirmudest sündis otsus , mida ta hiljem ei jõudnud ära kahetseda . </s> <s> Ta ei saanud seda last ja selle sammu tagajärjel ka ühtegi teist . </s> </p>
<p> * * * </p>
<p> <s> Selles kitsukeses kahetoalises korteris , kus kõik meenutas elavalt veel lahkunud Henrikut ... </s> </p>
<p> <s> Eda oli jälginud üksisilmi , kuidas mees sõi ja küsis kerges , hoolitsevas toonis : " Said kõhu täis ? " </s> </p>
<p> <s> " Oivaliselt ! " ütles Mart toolileenile naaldudes . </s> <s> " Oleksin ma omal ajal sinuga paari juhtunud , kaaluksin praegu sada kilo . " </s> <s> Ise mõtles , et Eda ei jätnud midagi juhuse hooleks . </s> <s> Kust ta üldse teadis , et Mart tuleb enne , mitte pärast õhtust proovi ? </s> </p>
<p> <s> Mõlemad vanad kalad , silmakirjatsemisel poleks nagu mõtet ! </s> <s> Eda muidugi taipas , et Mart on otsustanud oma naha kallilt müüa , ei tule hilja . </s> <s> Ja kui juba tuleb enne proovi , siis ei lasknud ennast seekord kodust välja meelitada , tegi sellise lõunasöögi , et annab mäletada ! </s> <s> Sest armastus mehe südamesse ... </s> </p>
<p> <s> Kui hakkad vastaspoole käike ette aimama , tähendab see , et oled õigel teel . </s> <s> Muutud enesekindlamaks , vabamaks . </s> <s> Nihutanud küünega käist , et kella piiluda , lausus Mart naudiskleval toonil : " Rikkusid mu öise une ära . </s> <s> Ei suutnud välja mõelda , mida sa minult paluda kavatsed . " </s> </p>
<p> <s> See polnud just elegantseim väljendusvõimalus , aga Mart ei tahtnudki Edale midagi liiga kergeks teha . </s> <s> Ta nautis seda saladuslikku naeratust , mis naise nägu jumestas . </s> <s> Noh , pinguta ! </s> </p>
<p> <s> Ta oli Edat alahinnanud . </s> <s> " Kas sinul on ka unega probleeme ? " küsis too , ähvardades mähkida neid isiklike hädade kaebamise lõputusse naudingusse . </s> </p>
<p> <s> " Praegu mitte . " </s> <s> Mart köhatas . </s> <s> " Tegelikult magasin nagu nott . </s> <s> Õhtul läks teatris natuke võtmiseks . " </s> </p>
<p> <s> " Hm ! " </s> <s> Eda kergitas kaunilt kulme . </s> <s> " Otsin parandust ? " </s> </p>
<p> <s> " Oi , ei ! </s> <s> Seda tempu ma polegi veel ära õppinud . " </s> </p>
<p> <s> Siit andis jutu Henrikule pöörata ja seda Eda ka tegi . </s> <s> " Kas sina ka teda alkohoolikuks pidasid ? " asetas naine Mardi raskustesse . </s> </p>
<p> <s> Mida talle öelda ? </s> <s> Mart mäletas viimast kohtumist näitlejast sõbraga . </s> <s> See oli neli-viis aastat tagasi . </s> <s> Eda polnud tookord kodus . </s> <s> Ukse avas joomisest paistes , kähisev , haisev vare . </s> <s> Ta ei tundnud Marti ära , rääkis temaga kui mingi Moskva filmiasjamehega , lubas võtete alguseks vormis olla ... </s> </p>
<p> <s> " Vaevalt see Henriku peamine probleem oli , " sõnas Mart . </s> <s> " On selliseid inimesi , kes kuidagi neisse raamidesse ära ei mahu , mida elu pakub . </s> <s> Tema oli üks . " </s> </p>
<p> <s> Eda tõusis vaikides lauast ja läks tahatuppa , kust hetke pärast naasis pataka kaustikutega . </s> <s> " Oled neid näinud ? " </s> </p>
<p> <s> Need olid päevikud , täis tuttavat nurgelist käekirja , tihedalt igale ruudureale kirjutatud . </s> </p>
<p> <s> Kõik ütlevad , et Henriku näol oli tegemist harukordse andega . </s> <s> Mõelda kas või neile suurustele , kellega ta koos on töötanud . </s> <s> Millist huvi võiksid pakkuda need leheküljed ! </s> </p>
<p> <s> Aga paraku jõudis mees oma eluajal hulga vaenlasi soetada . </s> <s> Igatahes Tartus on küll raske kedagi leida , kes ta mälestust jäädvustada sooviks . </s> <s> Ühe sõnaga - Eda loodab , et Mart ei keeldu abist . </s> </p>
<p> <s> " Kirjutada raamat ? " </s> <s> Mart nihutas ühe kaustiku lähemale . 1964.aasta kuupäevad hakkasid silma . </s> <s> Raudselt iga päeva kohta pool lehekülge . </s> <s> Poleks nagu uskunud sellisest rahutust hingest ! </s> </p>
<p> <s> Kirjutada raamat ? </s> <s> Mart ei mõistnud , mis talle selles ettepanekus vastukarva oli , kohe esimesest hetkest alates . </s> </p>
<p> <s> " Miks sa ise ei kirjuta ? " </s> <s> Mart uuris Eda äkki kangekaelselt kinniseks muutunud ilmet . </s> <s> " Kui kellelgi üldse selleks moraalset õigust on ... " </s> </p>
<p> <s> " Mart , sa ju tead , minu positsioon tema naisena - see tekitas isegi küllalt ... </s> <s> Sa ju mõistad mind ! " </s> <s> Ilmselt pidas Eda silmas seda , et Henrik iga seelikuga ringi tõmbas . </s> <s> Kui paljude suurte meeste naised on seda talunud ja sellest kenasti üle olnud ! </s> </p>
<p> <s> Kell tiksus õnneks Mardi enda seatud ajaraja poole . </s> <s> Oli vaja otsad kokku tõmmata . </s> <s> Ta küsis mõned kaustikud kaasa . </s> <s> Kuni ta ainega tutvunud pole , ei oska midagi lubada . </s> <s> Alles bussis sõnastas ta endale probleemi olemuse . </s> <s> Kui ta nõustub , jääb ta pikaks ajaks sõltuvusse Edast kui tööandjast , saab kaela tohutu hulga ajaraisku , mis talle endale vähemalt praegu küll mingit huvi ei paku . </s> <s> Mingi vaist kinnitas , et lõpuni ei viiks ta seda tööd ka parima tahtmise korral . </s> </p>
<p> <s> Keeldub ta , on tutvus selleks korraks ilmselt otsas . </s> </p>
<p> <s> Mart ei tahtnud ennast sellele naisele ennakult maha müüa . </s> <s> Aga niisama heast peast loobuda samuti ei raatsinud . </s> </p>
<p> * * * </p>
<p> <s> See oli teda nüüd tükk aega saatnud , oli mõlkunud kusagil sügaval , isegi siis , kui ta asjast ei mõelnud . </s> </p>
<p> <s> Vares laskus vahtra oksale . </s> <s> Kõõlunud seal , koogutanud kaela , et alla vaadata , avas ta noka ja kraaksatas . </s> <s> See äratas mehe mõtetest . </s> <s> Mart Raja tõusis pingilt , märkas , et oli unustanud end jahedas kevadpäevas siia istuma , kuni külm hakkas . </s> <s> Heitnud veelkord pilgu koltunud murulapile , millel olid õitsema hakanud esimesed lumikellukad , pöördus ta lahkuma . </s> <s> Mees ei pärinud endalt , mida ta selle paiga , selle murulapikese ja raidkirjadega marmorplaadi vastu eneses tegelikult tunneb . </s> </p>
<p> <s> Kahe ja poole aasta eest oli ta väljunud vampiiride grotist , sirutanud end ja vaadanud ümbrust . </s> <s> Ta oli avastanud , et taevas on sinine ja sellel sinisel põhjal ujuvad valged pilved . </s> <s> Nende pilvede varjud rändasid üle küngasmaa . </s> <s> Päikeses helkisid veekogud . </s> <s> Korstnaist tõusis suitsu ja teedel liikusid inimesed ning autod . </s> <s> Ta oli kõik selle taasavastanud ja pöördus groti suu juurde tagasi . </s> <s> Sinna enam ainsatki pilku heitmata oli ta koopasuu kividega kinni ladunud . </s> </p>
<p> <s> Ta oli hoidunud kõigele möödunule mõtlemast , oli püüdnud end uuesti elus sisse seada , aga just viimaste kuude jooksul oli hakanud aina sagedamini siin istumas käima . </s> <s> Ja aina sagedamini näis talle kujutluses , et neid kiviplaate selle murulapi päitsis on kaks . </s> </p>
<p> <s> Aprillipäev kaldus õhtusse ja mees otsustas koju minna , teha omad talitused ja süüvida siis uuesti päeviku maailma . </s> </p>
<p> <s> Praegu oli ta päris alguses . </s> <s> Miski ei viidanud sellele , kas Henrik Kalju ka varem on päevaraamatut pidanud . </s> <s> Algas kõik mingi selgituse või sissejuhatuseta viiekümne neljanda aasta sügisest , ja alles kontekstist hakkas ilmnema , et poiss sai just neil päevil kolooniast välja . </s> <s> Ta oli kaheksateist . </s> </p>
<p> <s> " ... keelduti sisse kirjutamast . </s> <s> Käisin miilitsaülema juures . </s> <s> Ütles , et nad peavad . </s> <s> Selle kirjaga lõpuks kirjutati . </s> <s> Tuba on 2,5 korda 3,2 meetrit . </s> <s> Vett ei ole . </s> <s> Peldik on hoovis . </s> <s> Ostsin kastruli , panni ja taldriku . </s> <s> Tuleb leida tööd . " </s> </p>
<p> <s> Kui ta tõesti kavatseks kirjutada sõbra elulugu , siis peaks ta kõigepealt alustama biograafiliste andmete kogumisest . </s> <s> Ta ei teadnud peaaegu midagi Henriku põlvnemisest , kodust , kooliaastatest . </s> <s> Ta ei teadnud , miks poiss kuueteistkümnesena kinni läks . </s> <s> Nagu loomulikku asja , oli ta eeldanud , et seal oli mingi lendlehtede lollus , mingi Eesti Pääste Liiga või muud sellist , kuid kunagi mingi muu jutu sees oli Henrik muianud - tema läinud kinni plika kiljumise pärast . </s> <s> Vägistamine ? </s> <s> Ah , vägistamine nüüd ! </s> <s> Tead ise , kuidas sellega on ! </s> <s> Ei saa isale öelda , et meeldis ... </s> </p>
<p> <s> Niisiis ikkagi — vägistamine , mõtles Mart , kuigi ta tõelise vägistamise võimalikkusse ei uskunud , vähemalt relvaähvarduse või valuvõteteta , arvaku kohus sellest , mis tahes . </s> <s> Enamasti põhjustab süüdistusi inetu käitumine , hoolimatus , solvang . </s> <s> Nagu ta neid lugusid vähe oleks teadnud ! </s> </p>
<p> <s> Tagasiteel kujutles mees ennast sisenemas oma koju , istumas laua taha ja võtmas ette kaustiku , täis kuivi ridu nurgelist kribukirja . </s> <s> Ja see kujutluspilt tekitas sellise vastumeelsuse , sellise protestitormi minevikus urgitsemise vastu , kui kogu loodus parajasti kevade puhkemise , see tähendab tuleviku poole liikus , et ta keeras teelt kõrvale , astus igahommikusele ojalodu läbivale rajale , mis siin lausa linnasüdames suurte pajude alla peitunud oli . </s> <s> Ta ei tahtnud minevikku , ta tahtis saabuvat suve . </s> <s> Mingi hirm jälitas teda aina selle tuleviku ees , nagu kipuks aeg otsa saama . </s> </p>
<p> <s> Peagi jõudis ta vanade majadega ääristatud tänavale , mille temapoolset serva valgustas õhtule kalduv päike , sisenes oma võtmega eesuksest vanasse paksude müüridega kivimajja . </s> </p>
<p> <s> Selles trepikojas oli alati kaikunud läbi uste ja seinte tungivate muusikakatkete kakofoonia . </s> <s> Vaikus oli siin harjumatu . </s> <s> Kõigi koolimajade lõhn , kui seal parajasti kedagi pole . </s> <s> See segu kehade ja jalatsite hõngust koos tolmu ja käimlate lehaga . </s> <s> Mart Rajas tekitas see alati ängi ja kujutluse vägivallast vaba isiksuse kallal . </s> </p>
<p> <s> Pisike poisinaaskel , kellel aastaid söögiisuga tegemist olnud , kes on kahvatu ja kõhnuke ja kelle osaks on langenud üks suuremaid õnnetusi , mis kaela võib kukkuda — olla sama kooli õpetaja laps . </s> </p>
<p> <s> Sind ei nöögita peaaegu üldse suure trügimise summas . </s> <s> Võib juhtuda , et mõni paneb jala ette või tõukab , see on kõik . </s> <s> Vahetunni ajal kambas , eriti tualettruumis on muidugi väga soovitav hoiduda tahaplaanile ja mitte mingil juhul suud pruukida . </s> <s> Aga tühjas koolikoridoris ja õuel , olles üksi või koos mõne teise nõrgema ja nöögitavaga ning kohata ülekasvanud puupäid , on sama hea , kui loodusõnnetusse sattuda . </s> <s> Aga kõik see kokku on vaid tühiasi selle sallimatuse õhkkonna kõrval , mis sind lakkamatult ümbritseb , mis avaldub vaid põlglikus üminas , kui sulle head hinnet kirjutatakse , selles , et sinu innukaid jutust osavõtmise püüdeid kas lihtsalt ei võeta kuulda või siis nähvatakse midagi mõnitavat See saadab sind pidevalt ja peletab eemale needki , kes muidu oleksid sõbrad , ei tihka aga üldsusele vastanduda . </s> <s> Nagu see üldsus oleks midagi muud , kui mõned palju kordi istuma jäetud , ja seetõttu teistest suuremad , rusikaõigust omavad debiilikud . </s> </p>
<p> <s> Imelik , et ta seda nii kaua meenutanud ei olnud ! </s> <s> Neist asjadest oli ta enda tõepoolest vabaks teinud ! </s> </p>
<p> <s> Muusikakoolil ei olnud direktori jaoks eraldi kabinetti . </s> <s> Õpetajate toa tagumine osa oli muust ruumist kappvaheseinaga eraldatud . </s> <s> Selle taga oli kirjutuslaud , riiulid ja üks klaaskapp mõne suveniiriga . </s> </p>
<p> <s> Pannud kaabu ja mantli nagisse , peatus direktor korraks selle klaaskapi ees . </s> <s> Ta enda väheldane , õlakas ja sirgeseljaline kuju vaatas peegelduselt vastu . </s> <s> Viiekümnele lähenev mees korrektses pruunikashallis vesti ja lipsuga ülikonnas , juuksed veel tumedad , habe aga täiesti hall . </s> </p>
<p> <s> Taas tundis ta aja halastamatut , hääletut voolu , nagu jõevee libisemist piki laudtasast paepõhja , kuni valgeks tolmuks pihustunud veemass joast alla sööstab . </s> </p>
<p> <s> Kusagil viirastus mõttekäik , et Siljagi oleks soovinud kuid mees lõikas selle karmilt läbi . </s> </p>
<p> <s> Lapsepõlves oli olnud vaid olevik , olemas oligi vaid kõik see , mis igapäevaelus toimus , ei midagi muud . </s> <s> Siis , millalgi oli ta taibanud , et ees on nii palju ja põnevat , selle nimel tasus kõik olnu maha jätta , avada ennast tulevale ajale . </s> <s> Ta oligi nii elanud , kuni neljakümnesena äkki taas oleviku vangi langes . </s> <s> Need olid aastad , mida ta meenutada ei suutnud ega tahtnud . </s> <s> Viimase aja oli ta aina minevikus ekselnud , kuni möödunud sügise paiku pisitasa ärkama hakkas . </s> <s> Ta pidi enda eest hoolitsema , kodu ja seljariided puhtad hoidma , süüa tegema , tänavat rookima . </s> <s> Ta pidi andma endast nii ja nii palju töötunde koolile , muretsema kütte ja katuse eest , võitlema välja uusi summasid , leidma asendusõpetajaid , korraldama kontserdireise , kuulama salakaebajaid Ülejäänud aeg oli tema jagu , ja see aeg oli tühi , kõmises nagu pime mahajäetud tehasehall , kus katkistest akendest sisse eksiv tuul üksi ringi hulgub . </s> </p>
<p> <s> Väga vastutahtmist sõnastas mees endale põhiküsimuse : kui ta ei täida oma aega inimväärse eluga , siis piinleb ta ju täiesti mõttetult . </s> <s> Tema kaunis värske direktoriamet oli küll kõige vähem asendamatu . </s> <s> Sellega enda olemasolu õigustada ei maksnud . </s> <s> Sest pole asendatavamat , kui asendamatu juht . </s> <s> Mingit mõtet polnud ennast petta , muusikamees oli ta siiski kõige kõrvalt ja vägagi tühisel määral . </s> <s> Tema muusikaliteratuuri tunnid on paljas ettekääne . </s> <s> Tal oli küll õnnestunud lõpetada intriigid , kollektiiv uuesti liita , ta oli koolile katuse peale saanud ja maja soojaks , ja võib juhtuda , et istuks ta sellel toolil veel aastat kümme-viisteist , ehk meenutataks teda siis ka sooja sõnaga . </s> <s> Aga selle nimel ta ju ometi ei ela ! </s> </p>
<p> <s> Siin , üheksakümne esimese aprillis , üksi tühjas majas oma peegelpildiga silmitsi , ei mäletanud ta , kust tuli mõte , aga mullu , septembri pimedatel õhtutel , akna taga ladiseva vihma saatel hakkas tal paberil valmima karmikoelise komöödia käsikiri . </s> <s> Ta aimas allikaid , mis seda sopakihi maailma luua aitasid , aga ta ei mõelnud neist . </s> <s> Kõik need pussitajad ja röövlid ja varganäod ja tänavaplikad hakkasid lihtsalt oma elu elama ning mees püüdis nende kurbnaljakate saatustega sammu pidada . </s> </p>
<p> <s> Nüüd , kus tükk juba üle kuu aja lavastamisel oli ja tema sellest võõrdunud , tundis Mart uuesti sihi ja mõtte puudumist , tundis saabuvat kevadet , mis tuleb ilma temata . </s> <s> Tema seisis ikka veel kusagil külmas ja pimedas tühjuses . </s> <s> Tal oli selle tühjuse ees nimetu hirm . </s> </p>
<p> <s> Ja aina ohustas libastumine mälestustesse . </s> <s> Ta vihkas mälestusi . </s> </p>
<p> <s> Direktor sirutas käe ja keeras klaaskapi võtit . </s> <s> Uks avanes krääksatades , nagu värav ammumöödunud aegadesse . </s> </p>
<p> <s> Siin , keset festivalidelt võidetud meeneid ja mõnda kuldäärega diplomit ning aukirja lebas tumesinisel sametpadjal punase lakiga viiul . </s> <s> Ka poogen oli siinsamas . </s> <s> Mees võttis pilli ettevaatlikult kaela pidi vasakusse kätte , uuris seda kalduvalgust , piilus silmi kissitades vasakust heliavast kõlakasti põhja . </s> <s> Keeli puudutamatagi tundis ta , kuidas instrument elab , kuidas isegi mehe hingamise tasane heli temast vastu kajab , kuidas kõlalaud püüab kaugeid ja kõrvale peaaegu märkamatuid linnahääli ning reageerib neile . </s> </p>
<p> <s> Üks kord varem , üsna parajasti neljakümne aasta eest , oli ta seda pilli käes hoidnud . </s> <s> See oli just siinsamas toas , veidi teisiti sisustatud , aga niisamuti õpetajate toana kasutusel olnud ruumis , vana Olbrei tunnis . </s> </p>
<p> <s> Kuna praegu tõesti kedagi nägemas ei olnud , lubas direktor endale kibeda meenutusnaeratuse . </s> <s> Teda ennast selles praeguses mõttes siis veel ei olnud . </s> <s> Oli see kõhnuke pikakaelaline poiss veidi pungitavate ja kahtlaselt säravate silmanööpidega , mis olid valvsad nagu hirmunud hiirel ja mis igal võimatul juhul vesiseks minnes teda aina reetsid . </s> <s> Oli aasta tuhat üheksasada viiskümmend üks , arvatavasti aprilli algus . </s> <s> Samuti õhtupäike akna taga , aga see paistis läbi jääpurikate ja õhuaknast tuli kevade lõhna ning kostis piiskade heledaid plaksatusi kõnnitee kividel . </s> </p>
<p> <s> " Võtame veelkord , võtame koos ! " ütles direktor , kuuümmargune nägu mahedast naeratusest sulamas , silmad peente kortsude sisse uppunud . </s> </p>
<p> <s> Muidugi polnud Mart tollal veel mitte midagi . </s> <s> Ega ta hiljemgi mingiks tulevikulootuseks ei kasvanud , aga siis polnud tal veel ei rütmi , ei tooni , ei tunnet . </s> <s> Ülipüüdlikkus ei oleks lasknudki tal midagi olla . </s> <s> Ta kääksutas oma vineerkarbina tuima poolviiulit , samal ajal , kui direktori jämedate sõrmede alt voolasid sügavad , vibraatos toonid . </s> </p>
<p> <s> " Nagu koer ja kutsikas , " naeratas poiss , kui vaikiv mees pilli lõua alt võttis ja lauale pani . </s> <s> Ta polnud ise siia kooli kippunud . </s> <s> Kui temast asja ei saa , siis milleks jännata ! </s> <s> Seda , et pedagoog rahul ei ole , oli ta hingamisestki kuulda . </s> <s> Ja Mart laskis käiku proovitud relva . </s> <s> Ta võis , tõsi , vaid mõnede valitud inimestega , mängida õuna ihkavat poissi vanalt maalilt . </s> <s> Ta ei teadnud ise , kui naiselik oli selline võluvuse taha varjumine , kuidas see temal selle tõtu loomulikuna välja tuli , et tal isa ei olnud , kellelt mehisust maha kirjutada . </s> </p>
<p> <s> " Tohib ? " küsis see tumedate nööpsilmadega jõnglane ja sirutas areldi käe õpetaja viiuli poole . </s> <s> Ta teadis , Olbrei ei keela talle , Olbrei haletseb teda sisimas , Olbrei õpetab teda tasuta , sest ema oli vahepeal oma õpetajakohast ilma jäänud ja ta poleks saanudki poisi koolitamise eest maksta . </s> </p>
<p> <s> Direktor oli öelnud , et lõpuks on ju teistes ainetes ükskõik , kas klassis on seitse või kaheksa õpilast , ja eriala annab ta omal vabal tahtel , nii et poissi küll kooli paberites ei ole , aga ta võib jätkata . </s> </p>
<p> <s> Kui kohutavalt suur oli seesama pill tookord ! </s> <s> Käsi ei ulatunud isegi küünarnukist täiesti sirgena teoni . </s> <s> Ja poogen oli kohmakalt pikk , aga nii elastne , et keeltele asetatuna seal närviliselt hüples , tekitades kädisevat häält mis kõlas nagu hallrästa laul . </s> <s> Ainult mõne korra sai ta poognat üle keelte libistada . </s> <s> Teda lausa jahmatas kõlarikkus , mida ta valitseda ei mõistnud . </s> <s> See kõmas ta kõhnukeses rinnakorvis vastu , nii et lausa paha hakkas . </s> </p>
<p> <s> Mart pani pilli lauale , ütles midagi vaimustusest segast . </s> <s> Selliste hetkede nimel tasus vaevelda tuima puukarbi kallal , taluda väsimusvalu kaela- ja seljalihastes , võidelda tüdimuse ja loomuliku tungiga liikumise ning kamba lärmaka pealiskaudsuse järele . </s> <s> Ja mis kõige hullem , tassida seda äraneetud vutlarit , mida kõik su käest tahavad tingimata ära kiskuda ja sind igasuguste sõnadega näägutavad . </s> </p>
<p> <s> Oli vist tõesti toosama kord , kui direktor talle pikalt otsa vaatama jäi , siis uuriva pilgu tänavale saatis , kahtlustavalt ukse poole kiikas ja tasasel häälel lausus : " Ütle emale , et ajad lähevad paremaks , üsna peagi läheb kergemaks . </s> <s> Ütle kindlasti , et mina nii ütlesin . </s> <s> Et ma midagi kuulsin ... " </s> </p>
<p> <s> Mart Raja , direktor 1991. aasta aprillis , naeratas taas . </s> <s> Tookord nad vist ikkagi uskusid neid jutte ! </s> <s> Keegi oli kusagilt kuulnud , et läheb paremaks , et tuleb muutus , et raadiost , kiire pilk paremale , vasemale , selja taha , et " hääl " rääkis ... </s> </p>
<p> <s> Mart Raja tõmbas pöidlaga üle keelte . </s> <s> Muidugi , täiesti häälest ära . </s> <s> Ja keeled päris kindlasti ülekuivanud , häälestamisel lähevad katki . </s> <s> Millest see naljakas tahtmine pilli proovida ? </s> <s> Mitukümmend aastat pole viiulit puudutanudki . </s> </p>
<p> <s> Keelte katkemise hirm ei heidutanud . </s> <s> Ta oli ise koolile muretsenud " Fisoma " keelekomplekte . </s> <s> Ei mingid " Tomasticud " , aga õpilastele siiski paremad , kui need Ukraina soolkeeled , millel pingutamise järel punutis peal keerlema hakkab , nii et need annavad häält alles peale teatavat üleskeeramist , hilinemisega ja kärinal . </s> </p>
<p> <s> Tal oli absoluutne kuulmine , ta ei vajanud kammertooni . </s> <s> Ta nõksutas häälestuspulgad liikuma , ja tõstnud pilli lõua alla , keeras ettevaatlikult , vedades poognaga piki A-keelt . </s> </p>
<p> <s> Ei , nii see ei läinud ! </s> <s> Poogen jooksis tühjalt , andmata peaaegu üldse heli . </s> <s> Tuli otsida kampoli , mida ta eestoa sahtlist ka leidis . </s> <s> Siis pingutas ta keelt tasahilju , ja ei järgnenudki seda kuiva naksatust ega valusat lööki käeseljal , vaid peagi tuli parema käe tõmbest kuuldavale midagi , mis oli tõepoolest esimese oktaavi La . </s> <s> Edasi läks huvitavamaks . </s> <s> Nüüd tuli võtta kaks keelt korraga , häälestada need puhtasse kvinti . </s> <s> Ja seegi õnnestus , kõigi kolme keelepaariga . </s> <s> Isegi peenike ja ilmsete roostejälgedega teras-E ei katkenud . </s> <s> Direktor hoidis kaelast kinni pillil , mille tundlikkus igasugustele helidele oli nüüd mitmekordistunud . </s> <s> See näis lausa elavat . </s> <s> Ainult et mees ei osanud selle riistapuuga ju enam midagi teha . </s> <s> Ta palju kordi vigaseks pekstud sõrmed olid tuimad ja harjumatud . </s> <s> Vasak küünarnukk ei tahtnud kuidagi pilli all püsida , vaid keerdus küljele ja ranne murdus tahapoole , et peopesa saaks kaela alt toetada . </s> <s> Aga mingit rahvapillimeest ei tahtnud diplomeeritud viiuldaja , kes ta ju tegelikult oli , ometi etendada . </s> <s> Ta nägi asendiga tükk aega vaeva , siis tõstis poogna ja vedas seda üle lahtiste keelte . </s> <s> Esimene positsioon ja see , millega iga laps alustab — " Kukeke " . </s> </p>
<p> <s> Noh , veidi rohkemgi võis ju proovida . </s> <s> Isegi " Avar maastik " tuli välja . </s> <s> Umbes kolmanda klassi tase , mõtles mees ja hämmeldus — seesama tase , mis tal oli nelikümmend aastat tagasi , kui see omast vabast ajast poissi õpetavale vanale viiulipedagoogile meelehärmi valmistas . </s> </p>
<p> <s> Pead vangutades pani direktor pilli käest ja tundis äkki , et pole siin ruumis üksi . </s> <s> Ta astus kappseina avast eesmisse toapoolde ja kohtas kohkunud blondi naist , kes kangesti vabandama kippus . </s> </p>
<p> <s> Mart Raja poleks olnud Mart Raja , kui ka tema oleks oma kohmetusele voli andnud . </s> <s> " Tere , proua Täht ! </s> <s> Mul on publikut , tuleb tunnistada ! </s> <s> Proovisin vana Olbrei viiulit . </s> <s> Mitte midagi enam ei oska . </s> <s> Olete seda katsunud ? " </s> </p>
<p> <s> Merike Täht , samuti Rudolf Olbrei omaaegne õpilane , ei olnud kunagi seda mänginud , sest kui tema siia majja õpetajaks tuli , seisis see pill juba klaaskapis , mille võtit toonane direktor oma käes pidas . </s> <s> Ja kellelgi poleks vist eriti pähegi tulnud seda sümboolset muuseumieset , mis kooli esimesele direktorile , õppeasutuse rajajale kuulunud oli , veel kunagi lõua alla tõsta . </s> </p>
<p> <s> " Ma tahaksin , et te seda kunagi aega olles proovite ja ütlete mulle , mis see väärt on . </s> <s> Mul on sellega üks mõte . " </s> </p>
<p> <s> Ta oli oma kõige kenama kolleegi kohmetusest üle aidanud ja vaatas nüüd vaikset naudingut tundes , kuidas see ilus naine viiuli kätte võttis , samuti nagu tema äsja , heliavast sisse piilus , et meistri etiketti leida , mida seal aga ei olnud . </s> <s> Vahtrapuust põhjale oli musta tindiga kirjutatud " Nr 39 " ja kõik . </s> </p>
<p> <s> Mardile ta meeldis , tema südamlik nägu , tema helesinised silmad , tema naiselik pehmus . </s> <s> Liigutus , millega Merike pilli lõua alla tõstis , oli hoopis midagi muud , kui temal endal , see oli sujuv , napp ja loomulik . </s> <s> Viiul seisis ise lõua ja rinna vahel , nii et naine võis käe kaelast lahti lasta , raputada , et kella käevõru rannet ei sooniks , ning siis oma ilusad , veidi täidlased sõrmed keeltele asetada . </s> <s> Ta alustas fermaadiga lahtisel A-l ja läks ootamatult kiiresse , jõulisse passaaži . </s> <s> Pillist hakkas voolama külluslikku , rikast muusikat . </s> <s> Takt kiirenes , mängija siirdus üha kõrgematesse positsioonidesse , forsseeris tooni , jõudis kõrgeima helini , mida ta väike sõrm üle kõlakasti nurga võtma ulatus . </s> <s> Siis tuli ta tagasi pillile rohkem vabadust pakkuvatesse madalamatesse positsioonidesse , tormas kuueteistkümnendike keerises ühest helistikust teise . </s> <s> Mart unustas isegi mõistatamast , mis see on , mida naine mängib . </s> <s> Talle kippus vaimustusest nutt kurku . </s> <s> Kuidas see tasakaalukas ja kena olevus selliseks metsikuks luua seljas ratsutajaks muutub , kui talle viiul pihku anda ja lasta vabalt talitada ! </s> </p>
<p> <s> Merike Täht ei olnud üldsegi vaimustusest tumm ega kananahal , tunnistas Mart Raja , kui õpetajanna pilli lauale asetas . </s> </p>
<p> <s> " Kaunis kinni , " ütles ta . </s> <s> " Tuleks kindlasti uued korralikud keeled panna ja mõni nädal mängida , siis saab öelda , mis see endast kujutab . </s> <s> Siin koolis pole küll ühtegi ligilähedastki , aga minu oma on praegu parem . </s> <s> Aga mina ju omaga pidevalt mängin . " </s> </p>
<p> <s> " Peaks ehk mõnele heale meistrile näitama ? " </s> <s> Mart rääkis , mida ta viiuliga seoses kavatseb . </s> <s> See tuli talle pähe just sel hetkel , kui ta kappide vahelt õpetajate poolele astus ja pidi tunnistama , et on oma kääksutamisega vahele jäänud . </s> <s> Aga sel mõttel polnud ehk vigagi . </s> </p>
<p> <s> " Mis te arvate , kui hakkaks seda preemiana aasta parimale lõpetajale laenutama , et nad sellega lõpukontserdil mängiksid ? " </s> </p>
<p> <s> Niisiis sai ta sellega hakkama ! </s> <s> Ta sai särama need silmad , mis teda küll alati sooja poolehoiuga olid jälginud , aga sellest ajast , kui ta direktor oli , ennast tema eest peitsid . </s> </p>
<p> <s> Endaga rahul , kõndis direktor kodu poole . </s> <s> Merike Täht , see väikesekasvuline , väga naiselik naine , kes Mart Rajale alati meeldinud oli Ta ei põdenud väheldast kasvu meeste gigantomaaniat ja kinkis oma sümpaatiat vaid neile naistele , kes temast pikemad ei olnud . </s> <s> Pealegi oli Merike ilus ja südamlik , mahedalt täiusliku loomusega . </s> <s> Ta oli abielus , tal olid kaks noore mehe mõõtu poega ja ilus kodu Ja üldse polnud temaga mingit ohtu kuhugi libastuda . </s> <s> Ta lihtsalt meeldis direktorile nagu kaunis vaas või täiuslik muusikapala . </s> </p>
<p> *** </p>
<p> <s> Üks kiri oli postkasti jäänud . </s> <s> Eemalt silmas mees ümmarguses vaateaugus valget kolmnurka . </s> <s> Ta vabastas kasti põhja ja koputas , aga see ei aidanud . </s> <s> Ta pidi oksakese murdma ja sellega torkama , et kavalalt kinni kiilunud ümbrik alla pudeneks . </s> <s> Mehelikult nurgeline ja hüplev käekiri oli , prillideta rohkem öelda ei osanud . </s> </p>
<p> <s> Teinud kõik vajaliku , vahetanud jalanõud , mantli maha ajanud ja ülikonna asemel dressi riietunud , istus Mart Raja oma kirjutuslaua taha , võttis sahtlist käärid ja seadis prillid ninale . </s> <s> Tema aadress ja nimi , aga saatja aadress puudus . </s> <s> Sees oli neljaks murtud kirjapoogen ja sellel masinal läbi kopeeri löödud tekst . </s> </p>
<p> <s> Lp. härra Raja , M. </s> </p>
<p> <s> Kui Sind ajab muretsema Eesti saatus , kui tunned ennast tõelise Eesti mehena , kui usud , et soveti teenritele ei tohi jätta Maa ja Rahva üle valitsemist , siis liitu meiega ... </s> </p>
<p> <s> Mees lasi silmadel kiiresti üle teksti libiseda ja ta kirja hoidev käsi hargitas juba sõrmi , et paber rusikasse kägardada , kuid viivitas veel , midagi hakkas silma , mis tähelepanu tõmbas . </s> </p>
<p> <s> Eesti Vabadusvõitlejate Liiga nimel Sinu A. Põldots . </s> </p>
<p> <s> A. Põldots ? </s> <s> Ta teadis ainult ühte A. Põldotsa . </s> </p>
<p> <s> Mees istus oma töölaua taga ja mõtiskles . </s> <s> Polnud ju nii hirmus kindlasti vaja just praegu hakata süüa tegema . </s> <s> Aadu Põldots ja Eesti Vabadusvõitlejate Liiga . </s> <s> Hmm ... </s> </p>
<p> <s> Talle meenus taas kooli koridoris kogetud ängimoment . </s> <s> Ta ju teadis , kustmaalt see taju teda aina saatis . </s> <s> Talle kerkis silme ette neljakümne aasta tagune episood . </s> </p>
<p> <s> Ta oli loomulikult pioneer . </s> <s> Seekord , koolivaheajal oli talle sõna saadetud . </s> <s> Toimuvat mingi põnev koondus , mingi pioneeriüritus , ilmugu ta kooli . </s> </p>
<p> <s> Pioneerimängude ootuses ju elati , kuigi need ealeski ei andnud välja isegi kahvatut varju sellest pioneeritööst , mis täitis lasteraamatute ja " Sädeme " lehekülgi . </s> <s> Sügisene , oktoobripühade aegune vaheaeg . </s> <s> Ta mäletas , linn oli lumeta ja polnud ka pori . </s> <s> Ta läks halba aimamata , sisenes sellesse vanasse paekivist müüridega majja , kus asus linna algkool . </s> <s> Vist esimest korda teadvustas ta endale lasteta koolimaja lõhna , mis sest saadik talle aina ängistust tekitas . </s> </p>
<p> <s> Kuidas kajavad tühjad koridorid ! </s> <s> Iga samm kiviparketil lajatas tagasi , nii et kõrvadel oli valus . </s> <s> Kui siin üldse kedagi olema pidi , siis miks ei jooksnud nad kõik selle meeletu müra peale kokku ? </s> </p>
<p> <s> Kedagi ei tulnud . </s> <s> Seinalehealusel pleekisid käsitsi kirjutatud artiklid ja värvipliiatsipildid . </s> <s> Koridori laienduses , laiskades päikeselaikudes vaatasid seinalt neli portreed , neist kolm habemikku ja üks vurrukandja . </s> <s> Millise karvakasvuga oli loodus ometi õnnistanud revolutsiooni ideolooge ja juhte ! </s> <s> Vaid üks veidi imelikult naerukil silmadega tüüp oli kiilaspäine , aga neist neljast oli tema neil aastail ka kõige vähem tähtis . </s> </p>
<p> <s> Joogikraan tilkus ja sellest oli jäänud valamu valgele emailile punapruun roostejälg . </s> </p>
<p> <s> Poiss võitles sooviga siit plagama panna , kaduda sellest nõiutult vaiksest majast , mis näis teda ohustavat , ja ehmus end samas korraks lausa kangestusse , sest otse tema vasakul käel avanes ootamatult uks ning nende vanempioneerijuht kutsus teda . </s> <s> See ei olnud pioneerituba , see oli hoopis kooli raamatupidaja kabinet . </s> <s> Ja seal laua taga istus keegi nooremapoolne mees , seljas tumesinine pintsak , ning lappas hajameelsel ilmel mingeid pabereid . </s> </p>
<p> <s> Noil aastail ei olnud üldiselt tavaks , et sellised mehed oleksid end ise tutvustanud , ega teinud seda ka vahetalitajad . </s> <s> Pioneerijuht , noor naine , ütles vaid , et jätab Mardi seltsimehega korraks omaette ja lahkus . </s> <s> Mees sobras endiselt tihedat tindikirja täis sirgeldatud formulare ega teinud poisist väljagi . </s> <s> Mart seisis ja vahtis nõutul pilgul . </s> <s> Ainus asi , mis teda siin ruumis huvitada võinuks , oli aritmomeeter , vändaga arvuti , mis kandis esitšekisti järgi nime Felix . </s> <s> Poiss oleks seda kindlasti natuke näperdanud , kui võõrast meest toas poleks olnud . </s> <s> Ja nüüd too näis äkki pioneeri märkavat , tõstis hajameelse pilgu , osutas toolile teisel pool lauda — võtku istet . </s> </p>
<p> <s> Mart Raja teadis väga hästi , et täiskasvanutega rääkides seisavad lapsed püsti , kuid nüüd allus ta käsule , hakates ebamääraselt aimama , et see seltsimees ei ole temale miski seltsimees , et temaga ei hakata luuremängu korraldamist arutama . </s> </p>
<p> <s> " Sina oled Mart ? </s> <s> Mart Raja ... " </s> </p>
<p> <s> Poiss ei pidanud arukaks vastata . </s> <s> Sest kui sa kord juba jutukaks osutud ... </s> </p>
<p> <s> " Ütle , Mart , kes levitab lendlehti ? " </s> </p>
<p> <s> See kukkus pähe nagu katusekivi , nii et maailm läks korraks mustaks ja tuli siis undava ehmatusvalu saatel tagasi . </s> </p>
<p> <s> Kui poiss ei vastanud , pidas mees vajalikuks küsimust korrata . </s> <s> Ta rääkis peaaegu sõbralikus toonis , aga ometi polnud ta hääles jälgegi sellest lapsi nännitavast läägusest , millega pioneeridega tegelevad hädapedagoogid üldiselt silma paistsid . </s> <s> Poiss , kui õpetajate keskkonnas kodus olev , taipas seda hetkepealt . </s> </p>
<p> <s> " Ütle , Mart , kas sa tead , kes levitab lendlehti ? " </s> </p>
<p> <s> Suur juht ja õpetaja , portree järgi lopsakate juuste ja puhmas vuntsiga silmi pilutav sõjaväekuues inimkonna geenius oli siis veel täie tervise juures ja tema lemmikametkond tundis end suurepäraselt . </s> <s> Mart Raja ei teadnud , mida see sinise kuuega mees temaga teha võib , kui ta ei ütle , kes levitab lendlehti , aga ta teadis selle eest päris hästi , mis temaga siis tehakse , kui ta ütleb . </s> <s> Sest sellise asja teadmine , ilma et sa oleksid sellest kohe kaebama jooksnud , oli loomulikult kodumaa reetmine ja reeturite koht oli teadagi kus . </s> </p>
<p> <s> Arvatavasti ta niheles ja hingas kuuldavalt , nagu lapsed ikka , kui tunnevad , et neid ohustab vääramatu jõud . </s> <s> Ei tea , ei mäleta enam . </s> <s> Aga seda ta mäletas , et kusagil selles hirmukirjus segaduses vilksatas äkki idee ja ta pomises selginud ilmel : " Spioon ! " </s> <s> See oli võlusõna . </s> <s> Spioon võis kõike , alates sellest , et ajas auto , milles istusid valvsad , kuigi nokastanud seltsimehed , vastu puud , kuni selleni , et leotas sügisvihmadega põlde , millel seisid masindamata viljahakid . </s> </p>
<p> <s> Näis , et see vastus tegi sinise kuuega ja igavlevalt tuima näoga mehele korraks kibedat nalja . </s> <s> Siis lappas ta natuke aega jälle pabereid ja asetas lauale ühe ruudulise vihikulehe , millele oli värvipliiatsiga veetud hüplevaid varesejalgu . </s> <s> " Elaku Esti vapariik ! </s> <s> Surm vene ogupantitele ! " </s> </p>
<p> <s> " Kas sa oled selliseid lehti näinud ? </s> <s> Ütle , kes neid levitab ? " </s> </p>
<p> <s> Poiss tundis korraks isemoodi kihvatust . </s> <s> Tema silme ette kerkis Aadu Põldotsa valge , justkui jahuga üle puistatud nägu . </s> <s> Nad olid parajasti klassivennad , tema ja Aadu , kuigi see valgetverd , jässakas poiss oli olnud kolmandas klassis juba siis , kui Mart tuli esimesse . </s> <s> Sellessamas kolmandas nad korra kohtusid ja Aadu jäi sinna edasi , kui Mart suureks kergenduseks kevadel oma tunnistuse lõpust lugeda võis : Viiakse edasi neljandasse klassi . </s> </p>
<p> <s> Aadut ei saanud isegi vihata . </s> <s> Kõik ju teadsid , ta oli linna omaaegse politseiprefekti poeg , seega siis peaaegu et märter . </s> <s> Ta isa oli teadmatusse kadunud ja ema Siberis ning laps jäetud sugulaste hoolde . </s> <s> Oli see loomulikust puupäisusest või protestist , aga poiss ei õppinud mitte vähematki . </s> <s> Mida temalt ka küsitud poleks , ta lihtsalt vaikis . </s> <s> Ta olevat öelnud — tahaks näha , kuidas nad teda kohustavad ! </s> <s> Koolis käimisest oli raske pääseda ja lihtsalt luusida oleks olnud ka igav . </s> <s> Ta käis koolis , ta ei õppinud , ta haukus õpetajatele vastu , kiusas nooremaid ja kasutas oma vanust ning loomupärast jõudu , sellise puupea rusikaõigusele tuginevat autoriteeti , et igaühele selgeks teha , kes on peremees . </s> </p>
<p> <s> Oli üks valus aga paratamatu needus . </s> <s> Mardi ema , nagu kes tahes õpetajatest , ei saanud ju rääkida lastele seda , mida ta mõtles . </s> <s> Nad rääkisid seda , mida kästi , kiitsid korda ja Stalinit ja olid Aadu sarnastele reeturite kehastused . </s> <s> Mart sai selle omal nahal vägagi selgeks . </s> </p>
<p> <s> Kui öelda ... </s> </p>
<p> <s> Direktor naeratas karmilt , ta silmad tõmbusid vidusse ja ta vaatas raagus aedade ja agulimajade antennirägastikes katuste kohal laiuvat taevast , mille sina oli õhtuselt tumenemas . </s> </p>
<p> <s> Arvatavasti mõtles mõnigi täiskasvanu neil aastail just nii ... </s> </p>
<p> <s> Mida arvas temast see tumesinisesse riietatud mees , jäi poisile muidugi selgusetuks . </s> <s> Lootis ta tõeseti , et suudab midagi vaikimise vastu , kui pole võimalik lüüa selle nutuse nohiseja pead rihmapandlaga lõhki ? </s> <s> Ainus kaitse ju ongi — vaikida . </s> <s> Mida ka ei öeldaks , ei tuletataks meelde , et isa oli et ema võib jääda Noh , ta ju jäigi , tööta , see tähendab . </s> </p>
<p> <s> Mees pühkis peoga silmilt selle nägemuse . </s> <s> Ta võis olla viripill ja mis kõik , kaebaja ta ei olnud , mida Põldotsa poiss ja teised temasugused ka ei oleks rääkinud . </s> <s> Ta käsi korjas paberi aeglaste liigutustega peopessa , muljus kuuliks ja pidi selle juba laua alla prügikorvi poetama , kuid mõtles ümber . </s> <s> Sellise läkituse eesmärk oli sütitada . </s> <s> Ta viiski selle pliidisuhu ja tõmbas tikku . </s> </p>
<p> *** </p>
<p> <s> Lõpuks oli ta ikka oma suures ja väga tühjas korteris , silmitsi laual ootavate kaustikutega . </s> <s> Tal oli kolm ruumikat tuba ja avar köök vanas puumajas keset suurt aeda , mis oli pigem park . </s> <s> Siin oli veidi hämar ja kurb , kuigi ta oli kõik viimasedki aastad maja sooja hoidnud , ei olnud taandunud köögi poolele , sellesse majaveerandisse , mille kütmiseks oleks piisanud soemüüristki . </s> <s> Lapsed käisid vahel nädalalõputi . </s> <s> Mees tahtis , et kodu vähemalt kasarmu kombel rõskusest ei lehkaks . </s> <s> Ta tahtis , et tal oleks endiselt töötuba ja endiselt võimalus istuda elutoas klaveri ette , mängida muusikapalu , mida ta koolis pidi literatuuri tundides tutvustama . </s> <s> Mis ka ei juhtuks , mees tahtis säilitada sõltumatuse , vaadata oma saatusele silma kui võrdne võrdsele . </s> </p>
<p> <s> Ainult pool tundi ehk pidaski ta vastu kirjutuslaua lambi valgussõõris , siis lükkas päeviku eemale ja süvenes käsi-põsakil mälestustesse . </s> <s> Tuhat üheksasada viiskümmend neli , mõtles ta . </s> </p>
<p> <s> Henrik tuli välja viiekümne neljandal ja alustas päevikuga ... </s> </p>
<p> <s> Pärijate aasta . </s> <s> Vatsakas Nikita Hruštšov , kes oli suure isakese õukonnas lihtsameelset mänginud , etendanud veidi tölplaslikku pugejat , juhi ja õpetaja meeleheaks hopakki vihtunud , nii et rasv kõhul põrus , oli oma tunni ära oodanud . </s> <s> Beria , Lavrenti Pavlovitš , jälk süfiliitikust sadist oli kusagil staabipunkris mõrvatud . </s> <s> Stalini lähikondne ja üks peamisi represserijaid , Georgi Malenkov oli parteiliidri rollist eemale tõrjutud , aga esialgu tuli teda taluda ministrite nõukogu esimehe kohal ... </s> </p>
<p> <s> Suur reklaamitud amnestia ei toonud kodudesse tagasi oma isamaa eest võidelnud mehi ega ka neid vaikseid hingi , kelle saatused verine tapamasin lihtsalt niisama oli kaasa kahmanud . </s> <s> Amnestia käigus vabanes küll palju kinnipeetuid , aga need olid eelkõige kriminaalkurjategijad . </s> <s> See jõuk hakkas usinalt tegutsema , ajas viimaseni ärahirmutatud inimesed lõplikult paanikasse . </s> </p>
<p> <s> Aga neile , emale ja Mardile oli see siiski lootuste ajaks . </s> <s> Mõnda aega polnud kuller enam emale kutset koju toonud . </s> <s> Organid olid loobunud pärimast , kus ikkagi on Helmut Raja nimeline skaudijuht . </s> <s> Et sõjast tagasi ei tulnud , me teame . </s> <s> Aga et ta Eesti NSV territooriumil viibib , teame me ka , ärge katsugegi meile puru silma ajada ! </s> </p>
<p> <s> Õpetajannale pandi sulg sappa , kaua ei võtnud teda keegi tööle , lõpuks sai arveametniku koha villavabriku kontoris . </s> <s> Palka nelisada viiskümmend rubla , millega oli paras nälga surra . </s> <s> Päriselt ei korjatud teda pulkade taha vist lootuses , et abikaasa on see sööt , mille peale skaudijuht ometi kunagi päevavalgele ilmub . </s> </p>
<p> <s> Mees vangutas pead . </s> <s> Missugused tohmanid need küll istusid seal kabinettides , kus inimestel soovitati avameelsed ja usaldavad olla ! </s> </p>
<p> <s> Kõik olid neil arvel . </s> <s> Suur sõda oli üle käinud , nimetuid haudu olid kõik teeveered täis . </s> <s> Ometi nad teadsid , et Helmut Raja , mobiliseeritud reservohvitser , kes neljakümne esimesel organiseeris ulja põgenemise poolsissepiiratud Tallinnast . </s> <s> Liivakottidega vooderdatud autobussis , kaasas teisigi sidepataljoni ohvitsere ja nende pereliikmeid , murti relvajõul valvetõketest läbi ja jõuti kusagil Kolga kandis tol hetkel eikellegi alale , sealt jätkas ta jalgsi , läks läbi Kõrvemaa nurga , see noor , leppimatu mees , astus vabatahtlikuna lihtsoldatina Saksa armeesse , sõdis , kuni neljakümne neljandal , siis juba küllalt kõrge kraadiga ohvitserina Eestisse maha jäi . </s> <s> Kuhu ta siis ikkagi sai ? </s> </p>
<p> <s> Ainult seda lihtsat asja ei taibanud punase randiga mütsi kandvad ülemused , et tegelikult Rootsi jõudnud mees oli olnud ettenägelik . </s> </p>
<p> <s> Viiksuva hiirena ärahirmutatud kuningriik oli ühe peotäie mundris tulnud eestlasi Euroopa suurvõimuks kerkinud impeeriumile välja andnud . </s> <s> Isa elas Rootsis aga rahumeeli kuni surmani , üksnes teise mehe nime all , kellel polnud õnne elusana üle mere jõuda . </s> <s> Seda teadis Mart Raja nüüd , ema ei jõudnudki seda teada saada . </s> <s> Milline küll pidi olema salakuulajate võrk ! </s> <s> Teati täpselt , kes on kuivale välja rabelenud , teati , et Helmut Raja nimelist nende hulgas ei ole . </s> <s> Ega rootslased ometi ise neile nimekirju ei esitanud ? </s> <s> Ilmselt need ikka nuhiti välja , võib-olla Punase Risti kaudu või kuidas just ... </s> </p>
<p> <s> Neil viiekümnendail ei teadnud poiss sellest kõigest veel midagi . </s> <s> Saatus varitses teda nagu hiirelõks , kummitas õhtuti akna taga , kolistas öösiti tuulena katuseluugi kallal , jälgis päeval mundrikandjate näol , kellest tänavad tollal lausa kubisesid , karmil pilgul koolipoisi igat sammu . </s> <s> Poisil polnud selge , kas ta võib emale loota . </s> <s> Ta elas selle veel noore naise hirmudele ja alandustele kaasa , vaevas tulutult hinge , kui ema õhtuti peegli ees oma väsinud nägu silitas ja tasa nutta tihkus . </s> <s> Laps vajab kindlustunnet , mida normaalselt peab pakkuma kodu ja vanemad . </s> <s> Marti aga lõhestas teadmine , et tema , ikkagi meessoost olevus , peaks kaitsma seda naist , ta üritas seda isegi sisimas , mängult kujutleda , kuid põrkas alailma teadmisele , et on ise oma poistekambaski kaitsetu . </s> </p>
<p> <s> Viiekümne neljandal , kui Mart sai kaheteistkümneseks , tuli üks kaheksateistkümnene , pikk ja suure kondiga , kuid kõhn nooruk kolooniast , ostis mõned vajalikud toidunõud ja sai sissekirjutuse kahe ja poole meetri laiuses ning veidi üle kolme meetri pikkuses toas . </s> <s> Ta leidis tööd teatri puutöökojas ja vähem , kui aastaga jõudis kolm või neli korda miilitsaosakonna kartseriga tutvust teha . </s> <s> Mitte poolt sõnagi polnud päevikutes poliitilise olukorra kohta . </s> <s> Ega oleks küll olla saanudki , sest nii rumal polnud see tormakas ja taltsutamatu Henrik igatahes , et paberil endale kohtuotsus valmis kirjutada . </s> <s> Kui omaenda mõtteidki kardeti , kui haiged ei julgenud haiglas uinuda , hirmust , et unes midagi rääkida võivad . </s> </p>
<p> <s> Muuseas , ka Henrik mängis viiulit , ja Mart hämmeldus selle mõtte juures . </s> <s> Tal polnud kunagi pähe tulnud küsida , kus sõber seda õppinud oli . </s> <s> Ilmselt küll mitte kuskil , kui tema tehnikavigu silmas pidada . </s> <s> Arvatavasti tegi ta seda , nagu kõike muudki , lihtsalt hiilgavast loomulikust andest , ja tegi silmapaistvalt hästi , täpselt nagu mistahes asja , olgu siis tegu luulega , maaliga , graafikaga , puu voolimisega Millega küll ometi ! </s> <s> Näitlemisest muidugi üldse rääkimata . </s> </p>
<p> <s> Mart Raja kustutas lameda kupliga laualambi , läks käsikaudu kobades magamistuppa ja heitis kõhuli voodisse . </s> <s> Selline tusk ja tüdimus tuli talle peale , et hakka kas või jooma . </s> </p>
<p> <s> Veel polnud ta nõus iseendaks tunnistama üht hirmunud silmadega jõnglast , kes talle täna korraks kangastunud oli , kui ta üht kaua kapis seisnud pilli puudutas . </s> <s> Mees aimas oma üksindusepiinas ja tusas , mida talle ta parima sõbra hingepesus puistamine põhjustanud oli , selle jõnglase hirme ja elamisängi , mille too kord endast maha oli raputanud . </s> <s> Maha see jäi , kuid oli kõik need aastad ometi alles püsinud , taipas direktor Raja , ja selle kõige eest ta vist põgeneski . </s> <s> Ta ei tahtnud kobada minevikus , ta tahtis elada tulevikule , nagu oma parimail aastatel . </s> <s> Aga talle oli jäänud ainult minevik . </s> </p>
<p> *** </p>
<p> <s> Kõrgete majadega ääristatud linnatänaval liigub tankikolonn nagu mürisev tõusulaine jõe kitsas sängis . </s> <s> Ei leidu jõudu , mis võiks seda peatada . </s> <s> Üksnes soomusel maoldavate ja ärevalt automaadiraudu inimeste poole suunavate sõdurite kohal lasub pidev surmaoht . </s> <s> Pole akent või hoovikäiku , kust nende pihta ei võiks avada tuld . </s> <s> Aeg-ajalt seda juhtubki . </s> </p>
<p> <s> Nii kaunis linn , aga nii tigedad inimesed , lõõbib keegi , kui oht järjekordselt mööda on , karjub kõrva eespool külitavale pöetud kuklaga ja laiade kondiste õlgaega Genrikule . </s> <s> See pöörab pead , näitab oma laiu , valgeid hambaid selles inimsööjanaeratuses , mis on roodus omajagu kuulus kui alistumatuse ja taltsutamatuse sümbol . </s> </p>
<p> <s> Taas plaksuvad tagapool lasud ja kolonni saba takerdub , jääb korraks likvideerima järjekordset kriminaalse elemendi pesa , mis tankikuulipildujate ähvarduse all hetkepealt hajub . </s> </p>
<p> <s> Nende tank kihutab edasi , annab äkki kõvasti pidurit , keerab külje ette , jääb korraks seisma ja siseneb siis kaunis kitsale kõrvaltänavale . </s> <s> Ilmselt hilines linnaplaani uuriv komandör juhile käsu andmisega . </s> <s> Diiselmootor läkastab , puhub kõvasti suitsu . </s> <s> Kogemusteta juht-mehaanik saab õige käigu sisse ja alustab normaalset liikumist , kui tagant , mingist ukseavast nende masina pihta süütepudelid lendavad . </s> <s> Otsekohe levib igast pilust suitsu ja sõjamasin peatub , mootor sureb välja . </s> <s> Vastu soomust plaksuva tinavihma all viskuvad sõdurid masinalt , heidavad tanki varjus sillutisele . </s> <s> Genrik veereb ülepeakaela teispoole tänavat , sukeldub pea ees keldriakna šahti , samal ajal , kui ülal niutsatavad kuulid ja peksavad sillutiselt kivikilde lahti ning aknast poetatakse alla granaat . </s> </p>
<p> <s> Noor sõdur kergitab kiivri ettevaatlikult üle betoonrandi , piilub välja . </s> <s> Leekides tank , lootusetult risttule alla jäänud poisid , keegi veerleb maas , bensiinileek turjal , keegi lamab selili ja vahib pärani silmil pilvitut sügistaevast Budapesti kohal . </s> <s> Ja samas lüüakse mitu korda Genriku pea kohal vastu seina , nii et krohvi lendab . </s> </p>
<p> <s> Kui soldat uuesti lagedale piilub , seekord ka automaadirauda üle betoonrandi tõstes , on vastasmaja teise korruse aknas näha õlaga seinale toetuvat ja automaadist lühikeste valangutega tulistavat meest . </s> <s> Genrik sihib hoolega ja vajutab päästikule , ning inimene on korraga vaateväljalt kadunud . </s> <s> Samas jookseb ukseavast välja inimkogu , kes kätt tagasi sirutades on valmis midagi tema poole viskama . </s> <s> Kuul on kiirem , viskaja otsekui komistab , hakkab selili kukkuma ja õhus keerleb ese , milles Genrik granaadi ära tunneb . </s> <s> See ei jõua temani , vaid langeb sillutisele ja poiss saab pea varju , enne kui kollane sähvatus käib ja kärgatab . </s> </p>
<p> <s> Üksainus üksiklaskude ja lühivalangutega tulistav PPŠ keldriakna süvendis ja terve kari haukuvaid relvi vastasmaja akendel ning kusagil maja sügavusse viivas käigus . </s> <s> See ebavõrdne duell kestab lõputult pika aja , näib , et ammu peaks olema õhtu ja taevas peaks pimenema , kuigi lõpuks selgub , et lahing on väldanud ligi kolm minutit . </s> <s> Siis on kõik äkki läbi , järjekordne tank keerab kõrvaltänavasse , vitriiniklaasid sajavad raskekaliibrilise kuulipilduja tulest rohekaks säralumeks , korra lajatab isegi tornisuurtükk , ja hetke pärast ajavad poisid end häbelikul ilmel tänavalt püsti , need , kes veel ajamas on . </s> <s> Neil on kolm laipa , mitu haavatut ja nõgine , põletushaavadega tankimeeskond . </s> <s> Ja on ka üks bandiit , ta lamab selili , pruun kunstnahast mootorratturi jopp ja liibuvad püksid , ta kastanivärvi lokid , on kummipaelaga kuklasse seotud . </s> <s> Ja ta huulil paisub ja väreleb lillakaspunasest kilest poolläbipaistev mull . </s> <s> Tüdruku tumepruunid silmad on liikumatud . </s> <s> Pole selge , kas ta elab veel , kas ta näeb pikka ja kõhna sõdurit , kes vahib , silmis õudus ja lohkus põskedega hallikalt kahvatul näol hambaid paljastav naeratusekramp . </s> </p>
<p> <s> Kaua ei saa Genrik seal sedasi seista , teda tõugatakse , talle karjutakse midagi , ja peagi veereb ta teise tanki soomusel läbi oktoobrikuise Budapesti teise lahingusse , kuhu nad teel olles korraks vaevu raportis mainitavasse tänavaepisoodi takerdusid . </s> <s> Mingi tehase terastara , mille sokli taga positsioonid sisse võtnud putšistid kogu ümbrust juba tunde tapva tule all hoidnud on , kus on vaja tankide massi ja tulejõudu läbi väravate murdmiseks ning jalaväge territooriumi puhastamiseks . </s> <s> Ja lõpuks , millalgi sajandite pärast on õhtu , laskude , plahvatuste ja mootorimüra puudumisest pilli ajavad kõrvad , pajukoorena krobedaks kuivanud , higist paakunud sõduripluusi selg , lõke telklinnaku keskel jõe ääres . </s> <s> Tühjalt tulle vahtiv klaasistunud pilk . </s> </p>
<p> <s> Kui kaua ta vaatas neisse pruunidesse tütarlapsesilmadesse ? </s> <s> Sekundit paar ? </s> <s> Vaevalt et minuti . </s> <s> Nüüd vaatab ta neisse elu lõpuni . </s> </p>
<p> <s> Meelisklev sõdur kobab oma automaati , vabastab selle hiljukesi kaitseriivist , hakkab relva kergitama , kui äkki on kolm kaaslast tal kukil . </s> <s> Ta käed väänatakse lahti , ta tassitakse telkiderivi taha ja saab seal keretäie peksa . </s> <s> Siis ilmub kusagilt sõduripudel , milles on midagi vängelt haisevat ja põletav-kanget . </s> <s> Henrik Kalju lällab ja püherdab asemel , kuni lõpuks magama jääb . </s> </p>
<p> <s> Järgmisel hommikul tehakse rivi ees senisest huliganštšikust otlitšnik , kelle julge ja leidlik tegutsemine päästis kaaslased kindlast hukust . </s> <s> Seda kiitust ei jõuta veel pataljoni staabis kaardile kanda , kui poiss on vahel viinapoe rüüstamisega ja peaks tribunali alla minema . </s> <s> Lõpuks tehakse viik , pole otlitšnikut ega ole marodööri , on endine huuli torutava inimsööjanaeratusega allumatu ja isepäine huliganštšik , kellega kõik harjunud on . </s> <s> Lahingud aga käivad edasi , kuigi nende õelus on hakanud kahanema ja vennasarmee ei kohta enam kusagil arvestatavat vastupanu , vaid üksikuid enesetapjate rünnakuid või siis poisikeste täiesti vastutustundetut paugutamist . </s> </p>
<p> <s> Viiekümne kuues , oktoober Lühikesed sajused päevad , õhtuti kurbkollane lambivalgus vanalinna kangialustes , esimesed kitsad püksitorud , esimesed paksud toorkummist tallad , esimesed risttriibulised sallid ja täitmata õlaga ning pannalde ja tõmblukkudega tuulepluusid . </s> <s> Ja peokutid , põnevil silmadega poisinagad , kes kambas on julgelt häälekad ega pelga isegi sinises sinelis miilitsat . </s> <s> Juuksed kasvatatakse kaelale ja pöetakse järsu randiga . </s> <s> Käiakse , käed küünarnukini taskus , sülitatakse läbi hammaste . </s> <s> Sigib ja hakkab levima omapäratsev kõnepruuk , vaimukas argoo , mis eriti ärritab neid , kes ennast ainult kantseliidis väljendada mõistavad . </s> <s> See jutt ja juuksed eelkõige ! </s> <s> Ja võimud vastavad peagi administratiivaresti seadusega . </s> <s> On ette nähtud , et kinnipeetavail aetakse juuksed maha , niisiis , natuke lõõpimist , mõni liiga silmapaistev tantsusamm , ja saad oma päevakesed kätte ning tuled välja , pea nagu pühademuna . </s> </p>
<p> <s> Tallinna , muusikakooli õppima asunul on suulahti uudistamist . </s> <s> Kellega liituda , kas kõrgelt paljaks aetud kukaldega , korralikult kammitud , laiade püksisäärtega ja kaherealiste pintsakutega ning revääril komsomolimärki kandvate poistega , kes väga hästi teavad , kuidas vanematele seltsimeestele head muljet jätta tuleb , kes on aktiivsed ja tagasihoidlikud ja võtavad koosolekutel napilt kuid tarmukalt sõna , kes lubavad hästi õppida , olla eeskujuks käitumises ja võidelda , siis enam mitte Lenini-Stalini suure asja eest , vaid sotsialismiürituse või rahvusvahelise töörahva solidaarsuse eest . </s> </p>
<p> <s> Või siis nende natuke kasimatute ja karikatuursete karvapeadega , kes öösiti kirjutavad meetriste tähtedega plangule : " Ustroim russkim Budapešt ! " </s> </p>
<p> <s> Õieti ei liitu ta siia ega sinna . </s> <s> Raha nagunii moe sabas sörkimiseks ei jätkuks . </s> <s> Püksisääred traageldas ta ise kitsamaks , pintsak jäi laiarevääriliseks kaherealiseks , lipsule õppis väikest sõlme tegema ja juuksed kasvatas kuhugi vahepeale . </s> <s> Ei kulikuklaks ega kaelale . </s> <s> Kool oli sallimatu nagu vanapiiga kõige uue vastu . </s> <s> Toolidel istujad ei tahtnud riskida , et neid komiteedes sarjama hakatakse , kui nad lasevad manduva Lääne elulaadil nõukogude õppeasutuse seinte vahele pesa teha . </s> <s> Pealegi peavad neist viiulikääksutajatest ja klaveriplõnnijatest mõne aasta pärast tulema artistid või pedagoogid , ja pole üldsegi vaja neid koolitada , kui nad õpitaval erialal tööd ei saa , sest on sotsiaalselt ebakindel ja küpsuseta element . </s> </p>
<p> <s> Seda enam tõmbab õhtune tänav , kus öeldakse , mitte enam selja taha piiludes ja sosinal , vaid üsnagi kuuldaval pominal , et küll tuleb ka selle maailmavalitsejate pundi jaoks mihklipäev . </s> </p>
<p> <s> Temal oli hoopiski oma isiklik asi ajada . </s> <s> Ta ei uskunud , et sellest rahutust ja avalikku korda rikkuvast , kasimata välimusega seltskonnast muud tulla võiks , kui paksu pahandust või siis lausa pikki aastaid mõnes karge kliimaga paigas . </s> </p>
<p> <s> See neljateistaastane , kelle strumaatikusilmad hiilgasid endiselt , kuid neisse oli siginenud midagi väljakutsuvat ja isekat , tahtis proovida oma teed . </s> <s> Ja see proovimine viis teda õhtututi Rataskaevu tänavasse , kus Niguliste varemeis võis aeg-ajalt kuulda hääli ja näha mingeid kogusid taskulambi valgel liikumas . </s> <s> Mart Raja ei teadnud , ei aimanud veel hingestki , et seal , mõni meeter tema teest , koguneb tulevane kultuurieliit oma lapsik-romantilistele seiklustele . </s> <s> Tema sisenes järgmisse sakraalehitisse samal tänaval . </s> <s> Raske tiibukse järel paremat kätt riietehoid , edasi avatud uks avarasse võlvsaali , kust tuli higi ja märja naha lõhna ning kostis tempokat löökidemadinat , mida saatis raua tärin . </s> </p>
<p> <s> See oli viiekümne kuues temale , mõtles halli habemega mees peent kribukirja täis kaustiku kohal käsipõsakil . </s> <s> See ja päevavalguslampide külmsinine , võigas ja peibutav valgusevärelus . </s> <s> See oli uus aeg , mis selle valguse paistel tasapisi ka siia vanasse linna saabus . </s> </p>
<p> *** </p>
<p> <s> Mart Raja hämmeldus mõttest , et just sellesama laua taga oli istunud ja omi joodikumõtteid mõlgutanud tema tõeline ristiisa . </s> <s> Nimelt siin ja nimelt selle laua ääres Seda oli peaaegu võimatu uskuda . </s> </p>
<p> <s> Sündmus ise leidis aset sellel samal viiekümne kuuendal , mais . </s> <s> Selle eellugu ulatus vist viiekümne neljandasse või kuhugi sinnakanti . </s> <s> Kõik algas sellest , et nende uksele kolgiti . </s> <s> Oli sügav õhtutund , sügisene sadu . </s> <s> Kuidas üldse sai koputaja majja , kui nende välisuksed kindlasti lukus olema pidid ? </s> <s> Seda ei osanud Mart Raja nüüd enam isegi mitte arvata . </s> <s> Igatahes tegi ema pika läbi-ukse jutu peale lahti , kui kellegi kare ja tungiv hääl aina kordas , et tema tahab oma korterisse sisse saada . </s> </p>
<p> <s> Maja kuulus kunagi ema suguseltsile . </s> <s> Teises majapooles , üle koridori elasid kaks vana daami , kaugemat sugulast . </s> <s> Ja siinpool nemad emaga kahekesi . </s> <s> Nüüd oli see hoone natsionaliseeritud , ilmselt karistuseks kargu pääsenud isa eest , sest suuruse järgi poleks riik seda omaks kuulutama pidanud . </s> </p>
<p> <s> Niisiis ilmus pimedast koridorist nende lambivalgusse tilkuvas vihmamantlis ja sonis mees , kes paberit liputas , millel kirjas korteriosakonna order ülepinda omavale üürnikule kaasüürilise majutamiseks . </s> </p>
<p> <s> Mart oli siis veel liiga laps , et seda küünilist nalja lõpuni mõista . </s> <s> Noorele naisele , kes üksinda poega kasvatas , majutati korterisse sunniviisil see räme ja harimatu mees . </s> </p>
<p> <s> Kõike sellega seonduvat ta enam ei mäletanud , ega oleks ka tahtnudki mäletada . </s> <s> August Suss oli üürilise nimi . </s> <s> Vanus kolmekümne ringis , kandiline nägu , suur , veidi viltu nina , mis punetas , kare ja viisakuseta jutumaneer . </s> <s> Miks poleks võinud see kaasüüriline leppida tänavapoolse väikese toaga , kui ta kord juba üksik oli ? </s> <s> Ei tea , ta nõudis poolt pinnast ja sai kaks kolmandikku , kui arvestada seda , et köök ei olnud selle korra ajal elamispind . </s> <s> Ema ja Mart jäid hoovipoolsesse tuppa ja kööki , August Suss sai suure toa , väikese toa ja lisaks veel klaasveranda . </s> <s> Ja sai ka nende mööbli , seda polnud lihtsalt kuhugi mujale panna . </s> <s> Temal endal polnud midagi , üksainus kohver ainult . </s> <s> Klaveri vedasid nad siiski ära , lükkasid vaheukse ette ja see andis mingisugusegi kindlustunde . </s> </p>
<p> <s> Hoopis naljakas oli , et mees osutus õpetajaks . </s> <s> See jõhkard ja kasimatu suuga lollpea ! </s> <s> Täiesti erialase hariduseta ja võimetu midagi õpetama , sai August koolis mingid patriootilise kasvatuse ja õhukaitse ja riviõpetuse tunnid . </s> <s> Ja direktsiooni mureks oli silma peal hoida , et ta enam-vähem kaine oleks , kui õpilaste ette kippus . </s> <s> Kodus hakkas seepeale seina taga rämedaid hääli olema , vihast räuskamist , laululällutamist või norskamist . </s> <s> Siis leidis mees mingi naise . </s> <s> Oli kudrutamist ja armatsemist läbisegi vihapursete , sõimu ja nooriku hädakisaga . </s> </p>
<p> <s> Ometi oli see , mis naabritelt kostis , vaid süütu ebamugavus , võrreldes selle hirmuga , et August Suss võib iga nende pool lausutud sõna kuulda . </s> <s> Kuulama ta sinna saadetud oligi , uskus ema . </s> <s> Mehe minevik " organeis " polnud mingi saladus . </s> <s> Ta koguni uhkustas koolis , rääkis päranisilmsetele poisikestele , kuidas püstoliga ähvardades kedagi arreteerinud , kuidas inimesi kinni püüdnud ja minema saatnud ... </s> </p>
<p> <s> Praegu tuli Mart kummalisele mõttele — kui Kusti ennast surnuks pole joonud kas ka tema seisis Balti ketis , kas ka tema pühkis pisaraid ? </s> </p>
<p> <s> Niisiis , viiekümne kuuenda mai , sume soe pealelõuna . </s> <s> Mart tuli muusikakoolist . </s> <s> Kolmeteistkümnene siis veel , neliteist saamata , viimase aasta kiirele kasvule vaatamata ikka veel kleenuke ja lapsekasvu . </s> <s> Ta ei tulnud kodutänavat mööda , sest talle ei meeldinud sealt viiulivutlariga käia , ei tahtnud naabripoiste näägutamist . </s> <s> Ta sisenes tagaväravast oma krundile . </s> <s> Nii , ja siis ta kuuliski ema valukarjet . </s> <s> Ta nägi August Sussi turja oma kodu köögiaknast ja ema nuuksumas — kas te ei või siis mind ükskord rahule jätta ! </s> </p>
<p> <s> Poisil kulus vast sekundit paar taipamaks , et ka kuurist võetud kirvega ei julgeks ta selle jõhkra päti vastu minna . </s> <s> Ta lippas naabrite juurde , tädi Salme ukse taha . </s> </p>
<p> <s> Salme oli vahva nähtus — pikk eidekrõmps , kellest räägiti , et ta " kodanlise korra aal soldatite lits " olevat olnud . </s> <s> Kuis see ka polnud , see pesunaise tütre oivalist ankeeti omav moor luges prantsuskeelset ilukirjandust , mõtles Mart nüüd takkajärgi hämmeldudes . </s> <s> Ja riiaka loomu ning valimatu jutu poolest polnud talle kogu ümbruses vastast , kui ta kord otsustas kommeteta olla , nagu tal vahel vist naljaga pooleks viisiks oli . </s> <s> Igatahes hüüti teda Suuvärgi Salmeks . </s> </p>
<p> <s> " Vahi kuradit ! " ütles vanamoor Mardi kurtmise peale , korjas oma rannamantli pikad hõlmad sülle ja kiirustas sussilohinal nende poole . </s> </p>
<p> <s> " Ah siis nii aetakse naabrinaisega juttu , et teisel kohe silmad nutust paistes " August ei saanud suudki lahti . </s> <s> Tema oma leivaisade ametkondki poleks paremat toimikut kokku pannud , kui see , mille Salme-tädi ette laulis — kus kellega joonud , kus kellega maganud , kellele lapse teinud , kellelt raha laenanud ja tagasi maksmata jätnud . </s> <s> Oma korteri poole taganeval mehel kannul käies jahvatas Suuvärgi-Salme vahetpidamata , lubas Šestakovi Borkale , see tähendab rajooni julgeolekuülemale , rääkima minna , millega tema neegrid tegelevad , selle asemel , et rahvavaenlasi kimbutada ... </s> </p>
<p> <s> Ema ei seletanud Mardile , mis oli juhtunud , ja sellest tuli nüüd , ligi poole sajandi pärast korraga pähe , et äkki oli Kustil seekord käsil hoopis midagi muud , kui kadunud skaudijuhi kohta andmete nõutamine ... </s> </p>
<p> <s> Ema oli tookord kolmekümne kaheksa aastane , intelligentne ja nägus naine , kelle suhtes Kusti isegi mingit alaväärsusest tingitud respekti tundis . </s> <s> Muidugi , kui kaine juhtus olema ... </s> </p>
<p> <s> Esmakordselt tunnetas Mart enda võimetust kui midagi häbiväärset . </s> <s> Neil oli poistega kusagilt hangitud raamat , mille kaanel kiri " Nähtamatu relv enesekaitseks . " </s> <s> Nad olid neid nippe matkinud , ja mänguna tuli sellest ka midagi välja . </s> <s> Aga niipalju oli poisil realiteeditunnetust küll , et ta käsitsivõitlust kunagi tegelikkuses proovima ei läinud . </s> </p>
<p> <s> Ema teada olevat August Suss olnud kunagi poksija . </s> <s> Poiss uskus seda juttu , mitte aga see mees , kes ta nüüd oli . </s> <s> Võis ju olla küll , et mehe nina oli poksikinda vahendusel oma asendit muutnud No-jah , poksist teadis Mart Raja nüüd siiski mõndagi . </s> </p>
<p> <s> Aga mõte ise poksi õppida tuli talle tõepoolest just sellel maipäeval , kui vaenulikud väed olid Suuvärgi-Salme kuulipildujatule all taandunud . </s> </p>
<p> <s> Ilmselt olid need ikkagi esimesed hormoonid , mõtles mees nüüd . </s> </p>
<p> <s> Oli juba hiline õhtu . </s> <s> Vesi oli pliidi järelsoojusest parajalt leigeks läinud . </s> <s> Mart riietus koduselt , kääris käised oma kuivetutelt , pruuni karva kasvanud lihaselistelt käsivartelt , kallas leotusvee pesult , puistas pulbrit ja valas sooja vee peale . </s> <s> Seda tööd tegi ta ikka hilisõhtuti . </s> <s> Ta ei tahtnud märgi pesuhilpe naabrite nähes nöörile riputada . </s> <s> Mitte et ta pesupesemist kuidagi häbiväärseks oleks pidanud Kogu tänav meenutas Siljat hea sõnaga . </s> <s> Tema , Mart , oli üksildane ja väga kinnine . </s> <s> Ta ei tahtnud , et inimesed talle kaasa tunneksid . </s> <s> Kõige parema meelega oleks ta elanud nähtamatuna . </s> </p>
<p> *** </p>
<p> <s> Mart Raja ees , Merike täht tema kannul , ronisid nad mööda igivana keerduvat paetreppi tolle tuttava ukseni . </s> <s> Mart kopputas ja nad sisenesid . </s> <s> Siin lõhnas mõnusalt . </s> <s> Ta loetles mõttes — kampol , taruvaik , tisleriliim , piiritus Talle meeldis lävida inimestega , kes midagi täiuslikult oskasid . </s> </p>
<p> <s> Töötoa peremees polnud veel kuigi vana , pisut ehk üle viiekümne , ta oli võrdlemisi halliks läinud , ta ilme oli sügavalt enesesse pöördunud , tal oli veidi tolmunud , kahvatu jume . </s> <s> Mart jättis nad omavahel arutama , viiulimeistri ja Merike Tähe . </s> <s> Ta seisis , käed taskus , vaatas aknast välja ning kiikus kergelt kandadelt varvastele ja tagasi . </s> <s> Selles päikesepoolses toas hakkas kevadiselt palavaks minema . </s> </p>
<p> <s> Niisiis oli vana Olbrei viiuli kõlalaud lõuahoidja all liimist lahti , pealegi oli kusagil mingi väike pragu , roop vajas seadmist ja üldse tahtis kõik kergelt üle käia , nagu meister seletas . </s> <s> Ta oli pilli eksimatult ära tundnud , oli tassinud tagant riiulist suure kataloogi ja näitas teisi samasuguseid — oli mingi austerlasest meister üheksateistkümnenda sajandi esimesest poolest . </s> <s> Mis hinnasse puutus , siis arvas ta — nagu kokkuleppele saadakse . </s> <s> See ei ole mingi hinnaklassi küsimus . </s> <s> See on päris ehtne instrument . </s> <s> Ta ei mõelnud töö hinda , vaid seda , mis pill maksta võiks . </s> </p>
<p> <s> Siin , vanas , otse Toompea nõlva alla jäävas majas oli kuidagi loomulik , et kaunis naine ja tark vanamees arutavad pooleteise aastasaja vanuse vahtrast ja kuusest nikerdatud pilli üle , samal ajal , kui poodides tungles meeletu rahvas , püüdes käes paberipahnaks muutuvast rahast lahti saada , kui impeerium vappus agoonias ja lõhnas kodusõja järele . </s> <s> Kõige selle kõrval näis võimatu , et ülemise Si nasaalsus või madala registri teatav jõuetus võiksid mingit tähtsust omada . </s> <s> Aga need omasid , nii sellele vanamehele , kui heleda peaga naisele ja nende uhal ka Mart Rajale . </s> <s> Pidulik ja hea oli seda tunda . </s> </p>
<p> <s> Ajaviiteks vaatas Mart seintel rippuvaid pitskruvisid ja šabloone , hapraid pilliosi , vanu höövleid , peitleid , uuritsaid ... </s> </p>
<p> <s> Siinsamas oli ta enam-vähem täpselt aasta eest seisnud ja kuulanud , kui Merike Täht vana viiulimeistriga tookordseid asju ajas . </s> <s> Oli samuti kevadpäike tolmuste akende taga ja täielik , unustust meenutav vaikus ... </s> </p>
<p> <s> Ja samas kõmasid vanal puutrepil kiirustavad sammud . </s> <s> Keegi mees astus ust laiali paisates sisse . </s> <s> " Te ei kuulagi raadiot ! " </s> </p>
<p> <s> Oli vaja vaid keerata tolmust nuppu vana plastmasskarbi küljes ja veidi hingeldav ning ärevusest katkev hääl teatas : " lossi rünnatakse ... " </s> </p>
<p> <s> " Savisaar ? " küsis Merike . </s> </p>
<p> <s> " See on ju siinsamas , " ütles Mart . </s> <s> Nad olid lausa Taani kuninga aeda viiva trepi juures . </s> <s> Tegemata kuulmagi , mida teised arutavad , oli ta minekul , kui proua Täht talle tee sulges . </s> <s> " Palun , ärge minge sinna ! " </s> </p>
<p> <s> Mart tundis , kuidas ta lõuapärad laienevad ja silmad kalgistuvad . </s> <s> " Palun , Merike ! " ütles ta väga madala ja väga kindla häälega . </s> <s> Ja lisas kiiresti , sootuks vaiksemalt , igapäevasemalt , ükskõiksemalt : " Palun , oodake mind siin , ütleme täpselt üks tund . </s> <s> Kui mind tagasi ei ole , sõitke üksi koju . </s> <s> Aga palun , olge ettevaatlik ! </s> <s> Ma käin ja ainult vaatan , mis seal lahti on ... " </s> </p>
<p> <s> Seda viimast ei uskunud ta isegi Ta naeratas ukselt ... </s> </p>
<p> <s> Trepil polnud hingelistki , ta jõudis üles , täiesti inimtühjale terrassile , suundus müürivärava poole ja pidi eest põrkuma jooksujalu rüsiva inimsumma teelt . </s> <s> Verd ei olnud , märkis mees automaatselt , kuid keegi hoidis nägu kinni , kellelgi olid riided eest puruks rebitud . </s> <s> Oli mehi ja naisi , inimest paarkümmend , siis tuli vahe . </s> <s> Alles seljatagant kuulis ta kedagi ägavat — užas ! </s> </p>
<p> <s> Mart Raja oli kolmekümne aasta taguses minevikus oma silmaga näinud , kuidas selsamal platsil , kuhu ta jõudmas oli , mitmetuhandesed inimhulgad vastamisi kõigega , mis kätte puutus , metsikult lõid , nugade , pudelite ja müürist murtud paeplaatidega . </s> <s> See oli lihavõtteööl , hallikas , ärevas öövalguses . </s> <s> Kui paljudele see viimaseks tunniks jäi , ei saanud keegi teada , sest tolleaegsetes lehtedes loomulikult ei olnud kriimu ridagi rahvustevahelisest massikaklusest usupühade aegu . </s> <s> Sellist asja lihtsalt ei saanud tolles töörahva õnneparadiisis juhtuda . </s> </p>
<p> <s> Nüüdki , heledas päikesepaistes oli see plats paksult rahvast täis , kuid nende näod oli pööratud lossi , mitte katedraali poole nagu toona . </s> <s> Midagi erilist ei hakanud silma . </s> <s> Kostis vaid häältemüha , üksikuid valjemaid hõikeid ja tasasemat kommenteerimist . </s> </p>
<p> <s> " Jäid nagu rotid lõksu ! " lausus keegi pilkehäälel . </s> <s> Mis eespool toimus , polnud siit meeter seitsmekümnese kasvu korral võimalik näha . </s> <s> Rahvamurru kohal lainetas vaid punaseid lippe ja loosungikangaid . </s> <s> Näis , et sebiti hoolega , sest need vere värvi laigud lainetasid , tõusid ja vajusid . </s> </p>
<p> <s> Mart astus kiirel sammul katedraali tagant , rahvamurru serva pidi Pika Jala poole . </s> <s> Kusagil seal pidi ju mingi liikumine ikkagi toimuma , võis ehk end sellesse kiiluda ja lähemale pääseda . </s> </p>
<p> <s> Ta kuuliski kiiret sammutüminat ja nägi vasakult , rahvamurrust välja trügivat kolme või nelja meest , kes kandsid mingeid töörõiva ja mundri vahepealseid hallikasrohelisi riideid ning mütse . </s> <s> Ka need olid venelased või siis vähemalt venekeelsed , nagu neid nüüd nimetati . </s> <s> Pikad ja tursked noorepoolsed mehed . </s> <s> Mart tundis nende tõu hetkepealt ära . </s> <s> Veidi vedelad ja ülbed ilmed , veidi halvasti pöetud ja raseeritud , veidi haisevad , igituttavad kasarmuroti tüübid . </s> <s> Neil näis õige kiire olevat . </s> <s> Nad suundusid alla , linna poole . </s> </p>
<p> <s> Ta astus ühele neist teele ette , päris — kuhu siis nii , kas juba õhtule ? </s> </p>
<p> <s> Talle tegi pisut isegi nalja , kui nägi meest jalga kergitavat , et talle virutada . </s> <s> See oli vaid rütmimuutuse hetk minekuhoos , vaid alustatud ja samas katkev pingutusegrimass suul . </s> <s> Mardile sööbisid mällu mehe veretavad huuled , tumedad , veidi higiniisked lokid . </s> <s> Rumalavõitu ja ärev , kuigi mitte hullunult hirmunud pilk . </s> <s> Said veidi raputada ja teevad sääred , ilmselt Lõssenko rünnakrühmlased , jõudis läbi teadvuse käia . </s> <s> Kui nii kiiresti minema panevad , pole neist midagi karta . </s> </p>
<p> <s> Mart Raja lausa ootas , et mees oma jalalöögi lõpule viiks . </s> <s> Ta ei otsustanud kunagi nii varases staadiumis , mida peab tegema , põhjustama teisele reielihase venituse ja põlve põrutuse , kui jalast tõmbab , või muhu kuklasse , kui kanda tõstab . </s> <s> Või siis , kui muud üle ei jää , püüab , ise selga pöörates , lööja alajäseme kaenlasse ja väänab pöida nii et vastane küünarnuki kukkudes sillutisekividele ära lööb . </s> <s> Seda viimast oleks ta küll kõige vähem teha tahtnud , sest saabas ju määrib , ja sel viisil maha paisatud vaenlast tuleb lüüa jalaga kubemesse . </s> <s> See polegi nii meeldiv , eriti kui juures on teised samasugused loikamid , kõik umbes meeter kaheksakümmend viis ja üheksakümmend viis kilo . </s> <s> Paljuvõitu tema meeter seitsmekümne ja kuuekümne viie kilo jaoks . </s> </p>
<p> <s> Aga intrite löömamees vaid urahtas ja kiirustas mööda . </s> </p>
<p> <s> Parem käsi nagu hääletamiseks tõstetud , manööverdas muusikakooli õpetaja inimsummast läbi , kuni platsi keskele jõudis . </s> <s> Jah . </s> <s> Lossi käigus käis tõesti mööda lõugu andmine , sealt pudenes veriste ninadega ja roppusi pomisevaid löömamehi . </s> <s> Aga platsi täitev umbkeelsete migrantide summ hõrenes nagu harutatav kampsun , nii et vähem kui veerand tunniga oli plats üsna lage . </s> <s> Maas vedelas veel vaid plakateid ja loosungeid . </s> <s> Lipud kokku keritud ja kaenlas , varda ots nagu piik ees , kadusid viimased kiirustades allamäge . </s> <s> Kõike saatis inimhäälte ärev kuugamine , mäelt laskuval tänaval aga skandeeriti midagi . </s> <s> Mees kuulatas ja taipas , see oli : " Välja , välja ... " </s> </p>
<p> <s> Siin ei olnud temal küll midagi teha . </s> <s> Ta hakkas mõistma , et üleskutse , mida nad raadiost kuulsid , pidi olema kordus , et seni , kuni tema meeliskles vana pillimeistri hubases töökojas , olid teised mehed asja juba ära ajanud . </s> <s> Ja ta naeratas endamisi , kobides tagasi tuldud teed , ees minejate vimmas , otsekui luuaga üle turja saanud koerapulmaliste seljad . </s> </p>
<p> <s> " Jumal tänatud ! " ütles Merike Täht südamest ja embas teda , toetas otsmiku ta õlale . </s> </p>
<p> <s> Tal polnud midagi rääkida . </s> <s> Ta tundis äkki , et selles valdkonnas puuduvad tal intelligentse inimese väärilised väljendid , et see , mida ta öelda mõistaks , kõlaks toorelt , kasimatult . </s> <s> Anti pisut pasunasse , mõne tatt löödi punaseks See oli mullu . </s> </p>
<p> <s> Mart Raja nagu ootas ka nüüd midagi , kuid asjatult . </s> <s> Näilist rahu siin keskaegsete müüride vahel häiris vaid varakevadiselt uimase kärbse pirin . </s> <s> Ja mees taipas , et möödunud aasta sündmusi meenutades oli ta kiiremini hingama hakanud , ta higistas veidi ja peopesad kihelesid . </s> <s> Samas ta ei mäletanud , et ta mullu üldse erutunud oleks , aga küllap ta ikka oli . </s> <s> Aeg oli lihtsalt nii palju uusi pingeid ja muresid vahepeal juurde pakkunud ... </s> </p>
<p> <s> Nad hakkasid minema , laskusid vanast trepist alla , astusid munakivisillutisega tänavale , Mardil mõnus lahkuva adrenaliini kihelus kehas . </s> </p>
<p> <s> Siitsamast kõik algaski , mõtles ta . </s> <s> Nad olid just selle roheka ukse ees . </s> <s> Tolmunud aknaruudud , mõni neist katki Mis selles rootsi kirikus nüüd ka olla võiks ? </s> </p>
<p> <s> Oli olnud samasugune päikesepaisteline päev , kui ta esmakordselt selle ukse avas ja kohtas turjakat , metsiku välimusega , kohutavalt segi taotud näoga meest , kelle jutumõminast oli raske aru saada . </s> <s> Trenni ? </s> <s> Kust koolist ? </s> <s> Mühatus , mis pidi vist olema naer , ah et muusikakoolist , puudub veel , et viiulimängija ! </s> <s> Homme kell viis , sussid , jupp nööri hüpitsaks , seep ja rätik kaasa . </s> </p>
<p> <s> Ta tahtis tõesti teada , kas ta saab endast haleduse ja nutmakippumise välja peksta lasta . </s> <s> Sai küll . </s> </p>
<p> *** </p>
<p> <s> Mullu oli linn täis olnud rahutult , hõlmade lehvides ringijalutavat rahvast . </s> <s> Ja kõigil nägudel võidutses eneseteadvus . </s> </p>
<p> <s> Merike heitis jaki auto tagaistmele , kääris helesinise kampsuni laiad käised poolde käsivarde , enne kui võtme süütelukku pistis . </s> <s> Mart jälgis seda vaikses naudingus . </s> <s> Kui tal oleks võimalust endale autojuhti palgata , ütles ta oma madalal , aeglasel , tapvalt enesekindlal häälel , ta ei kõhkleks hetkegi . </s> </p>
<p> <s> Naine pööras pead . </s> <s> Ta naeratus muutus veel kriipsukese kaunimaks , hingestatumaks , ta juuksed langesid raske kuldse lainena õlalt rinnale , peegeldasid päikest võidu kampsuni sädeleva koega . </s> </p>
<p> <s> Siis ta ehk valiks kellegi , kes ometi sõita oskab , arvas Merike Täht . </s> </p>
<p> <s> " Siis ma valiksin ühe väikest kasvu blondiini , kes on parim autojuht , keda ma tean , " ütles Mart Raja surmtõsiselt nagu riigiõiguse professor loengut pidades . </s> </p>
<p> <s> Mullu oli proua Täht muret tundnud — mida mees arvab sellest tänasest ? </s> <s> Kas polnud ohtlik ajada rahvusi sel viisil riidu ? </s> <s> Kas see ei või lõppeda mõnikord väga kurvalt . </s> </p>
<p> <s> Mart vaatas aknast välja . </s> <s> Ta silme eest möödus Tallinn , linn , mida ta nii armastas kui vihkas . </s> <s> Ta püüdis endas selgusele jõuda , mis ajab ta naha all neid sipelgaid sibama ? </s> <s> Vana võitluskuke tiibadeplaksutamine ? </s> <s> Instinktiivne vajadus ehtsa isasena teiste kallal vägivallatseda ? </s> <s> Rahvuslik eneseteadvus ? </s> </p>
<p> <s> Kaine mõistus ütles — see asi oleks võinud lõppeda tõesti kurvalt . </s> <s> Ja seda ta ka Merike Tähele seletas . </s> <s> Mitte see , kui niisugusel puhul mõni inimene maha lüüakse , sest see on tibatilluke hind nii suure mängu puhul ja kuulub asja juurde . </s> <s> Vaba maailm ei võta meie püüdlusi muidu isegi kuulda , kui veidi verd ei valata . </s> <s> Ei , oht on selles , et oleks seal platsil mõnikümmend vastalist maha löödud , oleks suurel naabril trumbid käes meile siia pisike soomusmasinate kolonn läkitada , ütleme kakssada tanki ja viissada bronet . </s> <s> Ja ütleme kümme-viisteist tuhat dessantväelast , üks diviis näiteks . </s> <s> See oleks rohkem , kui iganes tarvis . </s> <s> Iseküsimus , kuivõrd neil neid saata on . </s> <s> Armee on laostunud ja bandestunud . </s> <s> Ja mida nad siin teeksid ? </s> <s> Hakkaksid tänaval elanikke tulistama ? </s> <s> Ei tea , aga pahandust oleks neist muidugi palju ja asja lahenduse lükkaks see mõneks ajaks edasi . </s> </p>
<p> <s> Aasta oli möödunud . </s> <s> Vahepeal olevat siia tõesti dessantväelasi saadetud , nimelt redutavaid kutsealuseid püüdma ... </s> <s> Kes neid siin lugeda sai ! </s> <s> Ehk saadetigi , kuigi maa nihkus oma nihkumist ja võõrvõim ilmutas selgeid nõrgenemise märke . </s> <s> Paistis , et karvutut vana karu võisid peljata kes tahes , eelkõige need , kes teda võitnud olid , näiteks soomlased . </s> <s> Siin ei peljanud enam õieti keegi . </s> <s> Seda Mart ka Merikesele praegu ütles , kui meenutas möödunud aasta meeleolusid . </s> </p>
<p> <s> Merike küsis — kas Mart tõesti usub , et lahendus tuleb , et tuleb hea lahendus ... </s> </p>
<p> <s> Midagi peab ju tulema ! </s> <s> Kui meid senini laiaks pole litsutud , siis ei tee nad seda ka edaspidigi . </s> <s> Siis nad lihtsalt ei ole võimelised . </s> <s> See on ju iseenesest selge Tema mõtleb kusagil salajases südamesopis , et ikkagi oli vaja neile koht kätte näidata . </s> <s> Või muidu nad polekski taltunud , ehk oleks neil nüüd mingi tükk maad , ütleme Kiviõlist ida poole , juba käes olnud . </s> <s> Kas see poleks liig ? </s> <s> Ja selle nimel tasus ehk riskida küll . </s> </p>
<p> <s> Mees tundis kuidagi vaistuga , et naine kuulab rohkem ta häälekõla , ei mõtle argumentidele , vaid annab end tunde hoolde . </s> <s> Ja ta otsustas , et ei tohi seda meeleolu enam süvendada . </s> </p>
<p> <s> Mart viis jutu kaunis kaugetele aastatele , ühele eksamiesinemisele koolis . </s> <s> Merike oli samas koolis , samade õpetajate käe all õppinud , ainult aastat kümmekond hiljem . </s> <s> Teda oli lihtne kuulama panna . </s> </p>
<p> <s> Mart oli sellele mälestusepildile komistanud , kui ta vaatas kunagise spordihoone tolmunud ja katkisi aknaid ... </s> </p>
<p> <s> Tal oli mängida mingi sonaat , see oli kooli lõpu eel , see oli mingi oluline arvestus või eksam , enam ta täpselt ei mäletanud . </s> <s> Ja tal oli samal päeval võistlus , Tallinna lahtise ringi esimene õhtu . </s> <s> Ta oli loomulikult närvis , sest aeg jooksis ja polnud selge , kas ta üldse jõuab oma pala maha mängida . </s> <s> Või peab ta andma loobumisvõidu ? </s> <s> Talle oli loosiga tulnud keegi mereväes aega teeniv , siinsetele täiesti tundmatu vastane . </s> <s> Kahekümnene , esimene spordijärk , üheksateist võistlust , neist neli nokauti ja kuus ilmse ülekaaluga , ülejäänud punktivõidud . </s> <s> Häirivalt hea võistlusleht . </s> <s> Närvitsemiseks oleks sellestki pidanud jätkuma . </s> <s> Ja siin oli tal risti kaelas see tüütu kontrollesinemine , millest ta teadis , et ei suuda ka parima tahtmise juures üle käia . </s> <s> Oli üks hüppav strihh , selline väriseva käega poognatõmme , mida tuli teha langeval glissandol , neid oli palas vähemalt neli või viis . </s> <s> See nipp ei tulnud tal kuidagi välja , see oleks pidanud olema nagu padrikusse pageva linnu tiivaplagin , aga see kõlas nagu väriseks su hääl , kui kardad peksa saada . </s> <s> Ta ei suutnud jagada atakke ühtlaselt taktile ja toon ka kärises . </s> <s> Tee vähemalt üks kord ära , oli õpetaja öelnud , teised võid siis niisama glissandod teha ! </s> </p>
<p> <s> Komisjon ei võtnud ega võtnud teda ette , ta oli juba lootust kaotamas ja vihane . </s> <s> Ta ei tahtnud minna raskejõustikumajja viiulivutlariga . </s> <s> Noh , ja siis ta lõpuks sai ette , viimasel minutil . </s> <s> Jõuab , kui jooksuga minema paneb ! </s> </p>
<p> <s> Selle võistluseelse närvi ja vihaga ta siis alustas , nagu oleks tal poogna asemel vukssaag ja esinemine käiks aja peale , millal ta pilli kaheks tükiks saeb . </s> <s> Ta nägi klaverisaatja hämmeldust , kes Mardi pakutud bravuurse tempo ja agressiivsuse kerge skepsisega omaks võttis . </s> <s> Vaevalt tuleks Mart sellele algusele järgnevaga toime ! </s> </p>
<p> <s> Ja äkki näis talle , et ta tõuseb lendu . </s> <s> Jalad ei tundnud enam maad . </s> <s> Ta kihutas viiulisse kogu oma hinge ja raevu , ta nägi , kuidas unisevõitu žürii imestunult kulme kergitas ja siis naeratama hakkas , sest nagu ringrajasõitja kurve , läbis viiuldaja tehnilisi raskusi veatult , põlgliku üleolekuga . </s> <s> Niisiis , sealt see tuli , see kaelamurdev glissando . </s> <s> Ta sooritas selle , see oli ta käes nagu käkitegu . </s> <s> Ta oleks veel hullematki teha suutnud , et seda aga nootides polnud , siis kordas ta sama nippi , üha veenvamalt , üha kindlama üleolekuga , kuni pala oli läbi ja ta ennast vabandada palus ning saalist põgenes . </s> </p>
<p> <s> Ega ta vist veel väljudes , ärevhalli õhtutaeva all jooksu pistes ei taibanud , millega äsja hakkama oli saanud , ta kihutas Rataskaevu tänavale , sisenes , viiulivutlar ja spordikott näpus raskejõustikumajja . </s> <s> Ja ta oli surmkindel , et garderoobitädil polnud eluseeski niisugust eset tulnud hoidu võtta . </s> </p>
<p> <s> Inimene on paljuks võimeline , kui leida vaid võti avamiseks , resümeeris ta kerge , üleoleva muigega . </s> <s> " Ma olin võistluse pärast närvis . " </s> </p>
<p> <s> Ta ei hakanud Merikesele rääkima , kuidas see õhtu edasi kulges . </s> <s> Naine tema kõrval polnud sootumaks seda tüüpi , kellele võiksid meeldida verised vaatemängud . </s> </p>
<p> <s> Mees muigas vaikselt halli habeme varjus , ja toetanud kukla seljatoe kõrgendusele , sulges mõnulevalt silmad . </s> </p>
<p> <s> See valgus seal vanade võlvide all Mitte kusagil pole sellist . </s> <s> Pingiread jäid hämarusse . </s> <s> Kogu sära oli koondatud ringi kohale suurde sofitti . </s> <s> Selles eredas varjudeta lõõmas on kõik pisima detailini näha , nii värisevad põlved kui tõmblev silmalaug . </s> </p>
<p> <s> Mart oli küll juba üle põlvede väristamise ajast . </s> <s> Esimese aasta kadalipust tuli ta välja teadmisega , et kõik haledad lüüasaamised , mida algul häbened nagu surmahaigust , ei lähe mitte kellelegi korda , et üldse oled sa ise ainus , kes su kohmakusest , saamatusest ja hellast meelest midagi arvata suvatseb . </s> <s> Kevadeks oli ka mingi tase juba tulema hakanud . </s> <s> Ta vähemalt aimas , et pole mingeid üliinimesi . </s> <s> Oled sina oma hirmu ja ähmiga ja su vastane , kes niisamuti kardab ja seda varjata püüab . </s> <s> Ja teie vahekorra teeb selgeks teie võimete suhe , eelkõige aga võidujanu , tahtmine ennast hinnast hoolimata maksma panna . </s> </p>
<p> <s> Hind polnudki nii hirmus . </s> <s> Aeg-ajalt paiste pekstud sõrmed , mis segasid viiulit mängida . </s> <s> Alailma verd tilkuv nina , mis lõpuks ise järele jättis , nagu aru saades , et hõlpu talle ikkagi ei anta . </s> <s> Marrastusi , siniseid silmaaluseid Tõsisemaid vigastusi polnud ette tulnud . </s> </p>
<p> <s> Aegajalt kumises pea , justkui oleks see vett täis nagu punktpall . </s> <s> Seda siis , kui olid eelmisel õhtul mitu korda silmad kirjuks saanud , käinud veidi vinta-vänta üle põranda , mõistmata , miks maa aina keerleb ja asendit muudab . </s> <s> Pimenevas valguses heledad sädemed ja uttu vajuv häältemüha . </s> <s> Ja oligi kõik , kogu see tädikeste nutulaul poksi julmusest ! </s> </p>
<p> <s> Nüüd oli sellel , veel kaheksateistkümneseks saamata noorukil juba terve rodu võistlusi , neist kaks kolmandikku võidud . </s> <s> Ja tõsine probleem , sest noorte hulgast polnud enam vastast leida . </s> <s> Nii nad siis treeneriga koos valetasid ta paar kuud vanemaks , et juunioride olematusse klassi pääseda . </s> <s> Tegelikult tegid juuniorid meestega ühes seltskonnas . </s> <s> Ja lõpuks oli see Valeri Kotov ju ikkagi veel juunior , kuigi kakskümmend üks saamas . </s> </p>
<p> <s> Muidugi polnud Mardil vanadele tegijatele peaaegu auküsimuseks olevat rannamantlit . </s> <s> Kust ta oleks selle võtma pidanud ! </s> <s> Ta tuli oma sinises särgis ja sarlakpunastes atlaspükstes , sukeldus nööride vahelt ringi , ise veel jooksust ja ähmist sügavalt hingates . </s> <s> Polnud aega ei soojendust teha ega ka pabistama hakata . </s> </p>
<p> <s> Ta vaatas üle nööride , püüdis treeneri pilku . </s> <s> Väike ülbe muigeviirg niigi viltukiskuvat , palju kordi rebestatud kulmu sikutamas , vaatas too vidusilmi kuhugi kaugusse , ei teinud õpilasest väljagi . </s> <s> Neil käis üldse lõputu vägikaikavedu . </s> <s> Mart teadis , et ta omal kombel sellele jõhkrale mehele meeldib . </s> <s> Raimsi suhtumine oli nagu pisut teadusliku vaatluse moodi — et mis viisil see paipoiss ikkagi enesega toime tuleb ? </s> <s> Mardi viisakus , komme kummarduda iga jutu lõpuks , suutmatus vabandamata jätta , kui oli kellelgi nina veriseks või huuled paiste löönud , see tegi omaaegsele ässale nalja ja ka tüütas . </s> <s> Poiss teadis isegi , et tema visadus ja kindel otsus mitte alistuda sundis treenerit aina otsima talle vingemaid trennipartnereid . </s> <s> Isegi täiskasvanute hulgas polnud vist kedagi , kellega ta mõnda raundi sparringut teinud ei olnud . </s> <s> Ja paratamatult sai ta nende rusika valjust proovida . </s> <s> Treener teadis , et meistrit sellest poisist ei tule . </s> <s> Ta tundis vaistlikult , et Mart vihkab ja põlgab toorust , jõhkrust , et tema viis iga vastasega vennastuda lõpeb kunagi mingil otsitud ettekäändel loobumisega . </s> <s> Meistrid lähevad lõpuni üksi , väitis treener . </s> <s> Ja õpilane noogutas soostuvalt . </s> </p>
<p> <s> Aga nalja ju sai , kui poiss ikka ja uuesti vette heidetuna sealt välja rabeles , alla ei andnud . </s> <s> Nüüd oli ta piiril , kus nali oli lõpule jõudmas . </s> <s> Täiskasvanute hulgas pole kohta hellameelsusele . </s> </p>
<p> <s> Vene poksijatel polnud kinnaste kokkutonksamise kommet , nii et krapsakalt asendi sisse võtnud , pidi vastane kohtuniku korralduse peale uuesti alustama . </s> <s> See tegi ta veidi kohmetuks . </s> <s> Mees oli valmis kohe näitama , milleks ta võimeline on , seda nõudis ka häälekas venekeelne leer uksepoolsetest ridadest . </s> <s> Ja siin mingi ristlipsuga vanamees tuleb teda segama ! </s> </p>
<p> <s> Mart lõi , lõi endalegi ootamatult ja tabavalt . </s> <s> Ja saal pani naerma . </s> <s> Asi on nimelt selles , et asjatundmatud arvavad , nagu olekski poks kibe vastu vahtimist andmine , et iga mees võib millal tahes teist tõesti lüüa ja teine samaga vastata , sest mida muud nad seal ringis siis veel tegema peaksidki ? </s> </p>
<p> <s> Poks on eelkõige oskus lüüasaamist vältida , sest kellegi pea pole umbluust . </s> <s> Poks on keerukas liikumine , pete , varitsus , põiklemine ja rünnak , millele teine täpselt samaga vaatab . </s> <s> Lüüa saab vaid siis , kui õnnestub teine üle kavaldada , teeselda eest ära liikumist ja hoopis vastu rünnata , võtta vastase löök kaisesse sulgununa vastu ja jõuda ise kiiremini löögile , kui vastane kaitsesse . </s> <s> Selline asi , kui enne mingi liikumise algust üks poksija täiesti puhtalt paigalseisult teisele sirge näkku saadab on lihtsalt lollakalt naljakas . </s> </p>
<p> <s> Tegelikult see polnudki juhus . </s> <s> Mart oli seda ennegi proovinud — alustanud pettega ja läinud siis samale löögile . </s> <s> Ta oli oma löögitugevuse pärast mures olles avastanud , et tõeline teravus tuleb siis , kui kehapöördele lisaks panna mängu ka õlavöö pööre , et liita sellega poksi ja tollal veel siinmail päris tundmatu karatelöögi tehnika . </s> <s> Siit siis avastus , et igakord pole tõesti vaja pannagi kehapööret mängu , et palja õlavööpöörde jõust piisab isegi teravaks löögiks ja seda võib alustada , kui käsi on juba pooles tees . </s> <s> Nii ta siis tuligi mõttele , et imiteerides näiteks vasaksirge petet ja lõpetades selle seal , kus pete ikka lõppeb , ainult mõne sentimeetri kaugusel algpunktist , võib peale sajandiku sekundi pikkust viivitust jätkata õlavööpöördega . </s> <s> Asi toimis , sest loomulikult pole vastasel aega su tempude üle järele mõelda . </s> <s> Ta tunneb ära pette ja teab , et kohe tuleb löök kuhugi mujale , ta käed liiguvad instinktiivselt parema käe lööki tõrjuma ja siis tuleb ikkagi vasaksirge . </s> <s> Silme ees lööb sinist välku ja sa ei saa lahti ähmist ega solvumusest , sest sa ju tegid kõik õigesti , miks siis aina tuleb ja tuleb neid pisikesi valusaid pomme ... </s> </p>
<p> <s> Esimene raund kulgeski Mardi ilmselgel juhtimisel . </s> <s> Tõsi , ta sai ka ise sisse , põikles ja põgenes , kuid pööras ikka ja jälle olukorra enda kasuks . </s> <s> Ja samal ajal ta aina kahetses ja kartis vaistlikult kõige halvemat . </s> <s> Ta polnud ealeski harjunud vastast sel viisil rappima , ta oli alati oodanud teise rünnakut , et siis , nagu õigustust saanuna , vastu anda . </s> <s> Ta teadis , partner on palju parema võistluslehega , ta ei lase end niisama kolkida , vaid kui saab , siis alles teeb uut ja vana . </s> <s> Nagu Vändra mees karu sabast hoides , ei saanud temagi siin tegelikult midagi muuta . </s> <s> Kui ta kord juba valitses , siis pidi ta valitsema , kuni gong selle katkestab . </s> <s> Seda aga andis oodata , sest esmakordselt võistlusel tuli tal poksida kolmeminutilist täiskasvanute raundi . </s> </p>
<p> <s> Teine ring algas rahesajuga . </s> <s> Enne veel , kui ta midagi ette võtta jõudis , oli Valeri tal kallal , lööke sadas iga nurga alt . </s> <s> Ei varitsust , ei taktikat , vaid pidev lahtine madin . </s> <s> Pooldistants , see tähendab ollakse kogu aja teise löögiulatuses ja otsustab ainult see , kumb jaksab rohkem põigelda , õlaga pareerida sukelduda ja samal ajal halastamatult lüüa . </s> </p>
<p> <s> See tunne oli tuttav algusaegadest — sulle tehakse liiga ja keegi ei tule vahele . </s> <s> On tahtmine silmadega saalist abi otsida , aga seda ei tohi , sest kohe tuleks see , mis viib jalad alt . </s> </p>
<p> <s> Selles kahestumises , lapselikus enesehaletsuses , mis on nii pinna ligi , ja selle juures karmis sunnis edasi võidelda , kulus aeg ja seegi raund näis täiesti lõputu . </s> <s> Aetuna nööride juurde , ta lihtsalt peatus , võttis kaitstes ja ülakehaga põigeldes vastu raske seeria . </s> <s> Ta oleks pidanud vastasest kinni haarama , minema klintši , aga seda ei teinud ta ringis kordagi , pidas hirmu väljenduseks ja ka autuks . </s> <s> Kui sa juba oled korra nõrgem , siis võta oma saun vastu , ära maadle ! </s> </p>
<p> <s> Ta nägi , et vastane on kannatust kaotamas . </s> <s> Mart oleks pidanud juba põrandal olema , kuid püsis ikka veel püsti , kuigi silme ees kippus pimedaks ja selles pimeduses tantsisid tähed . </s> <s> Valeri Kotov läks otsustavale löögile . </s> <s> Mart aimas , et kohe tuleb ärkamine ringilinal , ja siis viskus temas mingi trots esile . </s> <s> Selle asemel , et lennata seljaga nööridesse , paiskus ta vastu , suunates kogu kehajõu umbropsu ründaja poole . </s> <s> Mardi õlg põrus . </s> <s> Mida pidi tegema Kotovi pea ! </s> </p>
<p> <s> Ikka veel pehmetel põlvedel ja poolpime , läks ta vasturünnakule , raius hea õnne peale , teadmata kuhu need löögid kõik tabavad või kas ta möödalöögi korral suudab jalgadele jääda . </s> <s> Oleks tollal kehtinud vormel , mille kohaselt loetakse nokdaunis olevaks poksija , kes on kaotanud kontrolli oma pea asendi üle , oleks kohtunik pidanud katkestama ja lugema hakkama . </s> <s> Aga siis loeti nokdauniks see , kui võistleja otsib tuge põrandalt või nööridest . </s> </p>
<p> <s> Mart tundis , et aina tabab ja teadis , et kohtunik tuleb kohe vahele , sest päris pehmeks peksta teist siiski enamasti ei lastud . </s> <s> Aga enne kõlas gong . </s> <s> Nad olid parajasti nurka jõudnud ja Valeri sekundant pööras oma poisile lihtsalt isme tagumiku alla . </s> <s> Mart pidi saama üle ringi oma nurka ja ta läks nagu vastutuules looviv purjekas , põlved nõtkumas . </s> <s> Saal märuldas . </s> <s> Valdav osa publikust ootab ikka ja alati verd ja kaklust . </s> <s> Kui poksijaile on juhuslikust löögist tulnud nokaut kurb arusaamatus , siis pealtvaatajaile on see ideaal . </s> <s> Puhkuseminuti jooksul kaob mõlemal löögiuim peast , viimases ringis on nad ilmselt ettevaatlikud ja rahvas seega omast ilma . </s> </p>
<p> <s> Sekundant seletas midagi aga Mart ei kuulanud . </s> <s> Ta ei tahtnud seda viimast raundi . </s> <s> Tehniliselt oli ta veidi parem , teadis ta nüüd , aga selge on , et Kotov ei jäta midagi tehnika ja taktika hooleks . </s> <s> Ta on kakskümmend korda raiudes võitnud ja võidab kahekümne esimest korda ka . </s> <s> Siin polnud midagi kahelda . </s> <s> Otsigu omasuguseid ! </s> <s> Mardile ei meeldinud selline liharaiumistalgu . </s> <s> Aga gongi kõlades tõusis ta ja läks oma saatusele vastu . </s> <s> Või mida ta siis veel oleks teha saanud ? </s> </p>
<p> <s> Kotov ei olnud gongi kuulnud , istus edasi , kuigi kohtunik viipas ja sekundant ta õlga nügis . </s> <s> Alles hakates aimama , mis sünnib , sellest sügavalt ähmis , astus Mart ta poole , kutsus kindaga viibates — tule , teeme lõpuni ! </s> </p>
<p> <s> Saal röökis naerust . </s> <s> Muidugi oli see naljakas — see paipoisinägu , kes alles ise oli olnud pehme nagu sibulaklops , teeb kätega teisele selgeks , kuidas ta ihkab verd ja surma põhjustada . </s> </p>
<p> <s> See oli peaaegu ahastus , kui Mart kohtunikule otsa vaatas . </s> <s> Ta silmad valgusid pisaraid täis . </s> <s> Ta ei tahtnud sellist võitu . </s> <s> See ei ole võit , see on mõnitus ! </s> <s> Teine lihtsalt ei tule lagedale . </s> </p>
<p> <s> Vastutahtmist laskis ta oma käe tõsta , põgenes longuspäi saalist . </s> <s> Ta ei tahtnud õlalepatsutajaid , ta ei tahtnud üldse midagi . </s> <s> Ta põlgas Kotovit , ta põlgas poksi , kõike seda rumalat ja isast maailma . </s> </p>
<p> <s> Ja järgmisel õhtul ta soov täitus . </s> <s> Kohe esimese raundi algul sattus ta lähivõitlusse ja oli äkki istuli ning nägi enda nina ees kerkimas ja langemas kohtuniku kätt , nägi sõrmepainutustest , et on juba kuus ja kargas jalule , pühkis kindaid vastu särki ega saanud aru , miks kohtunik talle lähedalt näkku vahib ja eest ära ei astu . </s> <s> Ta tõugati oma nurka , tuli arst ja vaatas , kobas ta nina , milles miski vastikult kõbises . </s> <s> Verd tuli , mis lainetas . </s> </p>
<p> <s> Siis oli ta keset ringi , vereplekkidest tihedalt kirjatud ringilinal , ja kohtunik tõstis tema , Mardi käe . </s> <s> Vastane diskvalifitseeriti peaga löögi eest . </s> </p>
<p> <s> Tegelikult ei löönud teda keegi peaga , nad lihtsalt põrkasid kokku , ja vastane sai karistada ettevaatamatuse eest . </s> </p>
<p> <s> Ninaluu killunenud murd . </s> <s> See oligi lõpp . </s> <s> Siit on vaid üks tee ringi tagasi — lasta kõik teravad luukillud välja opereerida ja õõnsus parafiini täis valada . </s> <s> Sest kuidas sa ka oma nina paraneda ei laseks , kord murdunud , murdub see ikka ja uuesti . </s> <s> See pole kõhremurd , mille teeb läbi peaaegu iga poksija . </s> <s> Luu murdumist tuleb ette enamasti vaid raskemates kaaludes ja parafiinnina pole midagi kadestusväärset . </s> <s> Mart loobus . </s> </p>
<p> <s> Ta hingas sügavalt , tegelikult oli see ohe . </s> <s> Ikka veel viis selle meenutamine pulsi üles . </s> <s> Ta sai lahti vihatud spordialast Ja põdes seda sunnitud loobumist elu lõpuni . </s> </p>
<p> *** </p>
<p> <s> Tulnud koju , avas mees kõik aknad , et sumbunud õhku välja ja saabuva suure kevade hõngu sisse lasta . </s> <s> Kogu see aeg , kui ta koduseid talitusi tegi , kraamis , kartuleid praadis ja heeringat puhastas , kui ta siis üksi ja mõttes sõi ja pikkamisi õhtust teed jõi , viibis ta korraga nagu kahes erinevas ajas . </s> </p>
<p> <s> Akende taga tõmbus taevas tumedaks ja läänes hakkas hõõguma purpurselt . </s> <s> Linnud vaikisid ja tänavalt olid kadunud mängivate laste hääled . </s> <s> Oli vaieldamatult sajandi viimase aastakümne kevadeõhtune rahu , rahu , mis on petlik nagu mahavõetud aeg sportmängus , sest kogu ajastu probleemid kuhjuvad aina enam ja enam , hoolimata sellest , et on vaikus ja pungade paisumise aeg . </s> </p>
<p> <s> Ja kuigi see rahu oli näiline ja ajutine , oli seda ikkagi hea tajuda . </s> </p>
<p> <s> Samaaegselt elas Mart Raja tuhande üheksasaja kuuekümnenda aasta kevades . </s> <s> Ka siis tuli ta ühel kaunil maiõhtul Tallinnast ning põhjustas oma uue ninaga emale haletsusehoo ja peatäie nuttu . </s> </p>
<p> <s> Kuu aja eest , kui sinililla paistetus lõpuks taandunud oli ja peeglisse vaatamine enam vastikust ei tekitanud , uuris poiss kaua ennast , küll suurest peeglist otsevaates , küll käsipeeglit appi võttes küljelt . </s> <s> Kaheldamatult oli see nägu hästikasvatatud ja päris kena paipoisi oma . </s> <s> Aga keset nägu istus nina , mis oli nüüd õige veidi ebasümmeetriline , veidi lapikuks litsutud , veidi uljas ja mölaklik . </s> <s> Nagu lõhki kistud kõrv või põsk pulmast tulnud koeral . </s> </p>
<p> <s> Just seda oli ta ju igatsenud , ilmselget aktsenti mehisusest , maailma kareduse märki . </s> <s> Et temaga nii võib juhtuda , oli ta ju alati teadnud , kuigi tegelikult oli tal üsna ükskõik , kas see jälg on nähtav või tunnetatav vaid suhtlemisel . </s> <s> See oli nagu süütuse kaotus , mida ei anna korvata , nagu tätoveering retsidivisti käel , mis selgelt reedab , kellega tegu . </s> <s> Et ema nuttis , ikka veel noorepoolne naine , väike ja kauni figuuriga brünett , kes kandis musta kleidi dekoltees nappi kuid hinnalist merevaikkollaste kividega hõbefiligraankeed , kes seda pikkamisi ja lohutult kaelast harutas ja nuuksumata , tõmblemata , lihtsalt vaikselt vesistas ning silmi pühkis , oli pisaraid raskelt taluvale pojale küll valus , aga samaaegselt ei suutnud ta seda jätta teatava rahuloluga kviteerimata . </s> <s> Oli midagi , mida ta oli endast teinud risti vastu ema tahtele , see oli esimene märk vabanemisest . </s> </p>
<p> <s> Tegelikult tuli see kõik liiga hilja . </s> <s> Nende allüürnik August Suss polnud jõudnud ära oodata , millal naabripoisilt keretäie tappa saab , vaid oli möödunud sügisel minema kolinud . </s> <s> Tegelikult oli talle antud uues majas korralik korter . </s> <s> Ja tema asemele seekord siia kedagi enam ei majutatud . </s> <s> Talvisel vaheajal olid ema-poeg teinud vabanenud tubades kiirremondi , visanud välja lõplikult kõlbmatuks muutunud toolid-lauad ja diivani . </s> <s> Alles jäid vaid mõned üksikud asjad . </s> <s> Ja ema oli väikesesse tuppa ostnud odava kušeti ning kapp-laua , pidades silmas Mardi tulevasi vajadusi . </s> <s> Poeg oli ju lõpetamas ja tundus loomulik , et ta kodulinnast tööd otsib . </s> </p>
<p> <s> Mart selles küll nii kindel ei olnud . </s> <s> Kõigepealt , ta teadis , et temast ei tule ei viiuldajat ega viiulipedagoogi . </s> <s> Just nüüd kui pill oli teda lõpuks kuulama hakanud . </s> <s> Ta tegi sellega enam-vähem just seda , mida tahtis . </s> <s> Ilmselt selle tõttu , et ta enam sellest kuigivõrd ei hoolinud , ülipüüdlikkuse tõke oli murdunud . </s> <s> Aga mehistumisega koos saabunud isekus ei hoolinud enam muusikasse peidetud tunnete maalimisest . </s> <s> Sõna Schubert , mis talle oli olnud lausa püha , kõlas nüüd peaaegu roppusena . </s> <s> Ta nimelt oli kuulda saanud mehe eluprobleemist . </s> <s> Ja talle ei istunud hinge , et mingi isikliku häda pärast keegi kauneid ja kohutavaid meloodiaid on loonud . </s> </p>
<p> <s> Nagu karu või tiiger , kes korra inimverd proovinud , oli ta maigu suhu saanud . </s> <s> Pealegi , ta tuleks siia , leiaks tööd ja oleks aasta pärast sunnitud kõik sinnapaika jätma , sest mis päästaks temasugust spordipoissi sõjaväest ! </s> <s> Tal oli oma plaan , aga sellest ei rääkinud ta emale targu veel sõnagi . </s> </p>
<p> <s> Nii ta siis lasi sellel naisel pisaraid tilgutada , vaatas kuidas ema kleidi seljast võtab , kuidas ta koduselt riietub . </s> <s> Nad olid koos palju aastaid elanud , midagi polnud siin uut , aga ometi oli kõige selle tähendus viimasel ajal muutunud . </s> </p>
<p> <s> Talvel oli ema tänavapoolsesse väikesesse tuppa ise uue allüürniku võtnud . </s> <s> Ta töötas nüüd pedagoogikakoolis ja oli ühele õpilasele tuba pakkunud . </s> <s> Mart teadis , et tüdruk on Tallinnast , mis pani teda imestama . </s> <s> Tallinlased läksid õppima ainult Tartusse , mitte siia . </s> <s> Ja imestama pani veel muugi . </s> <s> Õhtuse tee aegu , kui ema Reedu neile lauda kutsus , uuris poiss seda pisikest brünetti nähtust üsna enesestmõistetava avameelsusega . </s> <s> Piiga oli sarnakas , lõuakas , kõrge rinnaga , iseteadlik . </s> <s> Temas oli mingi pidev väljakutse . </s> <s> Kas ta oli ilus või mitte , seda poiss isegi ei mõelnud , see polnud tähtis . </s> <s> Ja ka temal oli lömmis poksijanina , mis pani imestama ja tekitas hellust . </s> <s> Kas äkki seesama nina polnudki põhjuseks , miks ema tüdrukust hoolis ? </s> </p>
<p> <s> Nad sobisid omal kombel kohe esimesest hetkest , see tähendab , läksid nääklema . </s> <s> Mart hindas väga neid väikesi õelaid teravmeelsusi , mida tüdruk oma naerul huulte vahelt poetas . </s> <s> Ei mingit kohmetust ega hoolimist , et samas juures on ta enda klassijuhataja . </s> </p>
<p> <s> Ega Mardilgi isekusest puudu ei olnud . </s> <s> Ja linn oli talle õpetanud hulga uut repertuaari , millest andis valida piisavalt sellistki , mis oli ema kõrvadele teatava reservatsiooniga veel talutav , Reedule aga nagu pipraplaaster , mida tüdruk muide isesuguse lõbuga nautis . </s> </p>
<p> <s> Tõusnud oma üksildase õhtusöögi lauast pomises mees hämmeldunult : " Ma pole teda nii kaua enam näinud ! " </s> <s> Ta mõtles Reetu aastast tuhat üheksasada kuuskümmend , häbematut ja särasilmset plikanähvitsat , kes siinsamas tema vastas just äsja oli istunud . </s> </p>
<p> <s> Järgmisel päeval kohtas ta tüdrukut koridoris . </s> <s> Aiapoolne uks oli lahti ja piiga tuli päikest võtmast . </s> <s> Silmapaistvalt heade proportsioonidega aga kõhnuke , mustad , jonnakalt alistumatud juuksed , täiesti valge nahk ja erkpunane , kaunis napp ujumislappide paar . </s> </p>
<p> <s> " Kaks pioneerirätti ära raisanud , " ütles poiss , kui tüdruk temast kiirustades , justkui kiusamist kartes mööda lipsas . </s> </p>
<p> <s> Reet peatus uksel , tõrjus juuksesalku põselt ja näitas talle suletud huulte vahelt keeleotsa ning tõmbas ukse enda taga kiiresti kinni . </s> </p>
<p> <s> Poiss mühatas pilklikult . </s> <s> Ta ju teadis , et ei koridori- ega korteri sisene uks olnud lukus . </s> <s> Ema oli linna läinud . </s> <s> Kaks eidesurma teisel pool koridori ei lugenud ometi midagi . </s> <s> Ja sellest hoolimata ei läinud ta tagasi , vaid väljus aeda . </s> <s> Ta teadis vaistlikult , kuidas tuleb sõdida . </s> <s> Poks oli piisavalt täpne elu mudel . </s> <s> Kui sina ei mängi oma mängu , siis mängitakse sinuga ... </s> </p>
<p> <s> Hämmeldunult mõtles meenutusi keriv mees — see oleks ju kõik nii jäänudki , sest samal õhtul sõitis ta Tallinna tagasi ja miski ei viidanud sellele , et nad veel kunagi kohtuda võiksid . </s> <s> Oli lihtsalt üks huvitav häbematu varblane , kes näis temast midagi hoolivat . </s> <s> Või kutsus ta kõiki mängule ? </s> </p>
<p> <s> Aga juuli algul , kui Mardil lõpuaktus oli , leidis ta saalist kaks väheldast brünetti naist , mõlemad riietatud musta , ema sametisse , Reet veidi kangelt hoidvasse toorsiidi . </s> <s> Mõlemad ehitud ja lilledega . </s> <s> Noh , see lõhnas juba natuke kosjasobitamise järele ! </s> </p>
<p> <s> Ta leidis nende jaoks tunnikese Astorias , mis oli sel ajal kaunis odav koht . </s> <s> Ta oli vist päris uljas oma lõpuks ometi moejärgi piduliku ülikonnaga , oma valge särgi ja ristlipsuga . </s> <s> Ta meenutas neid mõnda minutit , kui ta kingataldade kriuksudes üle parketi tuli ja kindla liigutusega pilli lõua alla tõstis . </s> <s> Noh , ega ta just mingi Paganini vast ei olnud , aga siiski peeti ta kääksutamist rahvale näitamiseks piisavalt heaks . </s> <s> Tema ise uskus peaaegu sedasama . </s> <s> Tollal ta muuseas ei välistanudki , et tulevik võib siiski selle kauni instrumendiga seotud olla . </s> <s> Aga selleni oli veel aega . </s> <s> Ta uskus , et on päris kena poiss oma mustas kuues ja musta , koheva soenguga , oma säravate silmadega , mis enam ei kippunud kuigi lihtsalt pisaraist tuhmuma . </s> <s> Häbematus on alati selles eas poisse kaunistanud . </s> <s> Ja ennast täis ta muidugi oli , nii et ema pidi mitut puhku Reedule suunatud nöökeid korrigeerima , kuni poeg lõpuks turtsatas — las me teeme enne pulmad ära , küll sa siis jõuad ! </s> <s> Lauda siginenud vaikus märkis täistabamust . </s> </p>
<p> *** </p>
<p> <s> Telefon helises , ja see pani mälestustesse uppunud mehe võpatama . </s> <s> Kes , tont , see sellisel kellaajal veel helistab ? </s> </p>
<p> <s> Küsis üks natuke kärisev , kõrgevõitu hääl , ja saanud kinnitust , et toru otsas on tõesti Mart Raja ja ta saab vabalt rääkida ja tal ei ole hirmu , et teda pealt kuulatakse , tutvustas ka ennast — Eesti Vabadusvõitlejate Liiga malevapealik major Aadu Põldots . </s> <s> Nad peaksid olema tuttavad , ikkagi vanad koolivennad ja lapsepõlvesõbrad ... </s> </p>
<p> <s> Mart hingas pikkamisi läbi nina sisse ja kuulas vaikides ning kinnitas alles teise pärimise peale , jah , ta kuulab , tal pole esialgu lihtsalt midagi öelda , selle pärast vaikibki . </s> </p>
<p> <s> Hääl torus jätkas kiirustades ja soravalt nähtavasti palju kordi vuristatud juttu . </s> <s> Eesti saatus ripub juuksekarva otsas . </s> <s> Eks ju ? </s> <s> Ükstaskõik , kas jääb püsima vene võim või saavad pukki omad vanad punased , meile teeb see ühesama välja . </s> <s> Selle pärast ongi tõelised isamaalased otsustanud , et ei saa kauem oodata . </s> </p>
<p> <s> See jutt oli nii tuttav ja nii igav , et Mart võitles sooviga toru lihtsalt ära panna , aga viisakus ei lubanud . </s> </p>
<p> <s> " Sinusuguseid on meie ridadesse hädasti tarvis ! </s> <s> Sinul on eeskujulik väljaõpe . </s> <s> Ega keegi ei arvagi , et Sina pead ise relvaga välja astuma , aga sind on noorte meeste koolitamisel tarvis ... " </s> </p>
<p> <s> Mart kasutas tekkinud pausi ja ütles — kas see kõik on ikka telefonijutt ? </s> <s> Ja loomulikult pole tal aega joosta nende Liigameestega Tartusse kohtuma . </s> <s> Oleks talle kuu aega varem öeldud , ta oli Tartus . </s> <s> Ja väga vastutahtmist — jah , vähem kui kuu aja pärast sõidab ta jälle sinnakanti ja kui väga tahetakse , siis võib ta nendega rääkida , miks ei . </s> <s> Ja seletas napilt ning vastumeelselt , mis asju tal seal linnas ajada on . </s> <s> Ta ohkas lõpuks ja pani toru hargile . </s> <s> Tal oli teatavaid eriarvamusi neis küsimustes . </s> <s> Aga ta teadis , et meestega nagu Aadu Põldots ei ole mõtet pimesikku mängida . </s> <s> Need asjad tuleb selgeks rääkida . </s> </p>
<p> *** </p>
<p> <s> Tal oli peale lapsepõlvegi veel üht-teist Aadu Põldotsast mäletada , aga ta ei viitsinud , püüdis kõik selle unustada . </s> <s> Lamades kevadöö hämaruses oma kainel üksikul asemel , meenutas ta parem Reetu . </s> <s> Hästi , nad said veel korra kokku . </s> <s> Selgus , Reet oli suvevaheajal , temal aga oli peale kooli lõppu väike haltuuraots , ta sai kohvikusse suveks mängima , kuni kõhukas hallipäine maestro Käsmus lesivat hüljest etendas . </s> <s> Töö oli õhtuti , päevad vabad . </s> <s> Sellesse sobis nii oivaliselt see nääklemisele rajatud tutvus . </s> </p>
<p> <s> Ega sellest ikkagi mingit õiget kuramaaži ei kujunenud . </s> <s> Nad said kaunis tihti kokku , käisid vahest ujumas , võtsid Piritalt paadi ja sõudsid üles , kõrgete liivaste kaldakäärudeni . </s> <s> Aina oli tüdruku nüüd üsna pruuniks päevitunud keha ahvatlevalt käeulatuses , aga Mart hoidis sõrmed rusikas . </s> <s> Ta ei teadnud isegi , mida ta just ootas või pelgas . </s> <s> Tal polnud mingit kogemust , kogu ta elu oli valitsenud hoopis teistsugune suhe üsna noore naisega Ta kippus usalduslikuks muutuma , olema lihtne ja kodune , ja samas oli selge , et Reet teab täpselt , mida tema tahab ja peibutab poissi kui kassipoega . </s> </p>
<p> <s> Midagi lõpuks ikka kooruma hakkas , olid mõned suudlused , hing põletavalt raske ja keha pindu täis , ja käed kippusid lõpuks ise sinna , kuhu ei tohtinud . </s> <s> Aga see oli ikka vaid mäng , mitte midagi enamat . </s> <s> Mart lihtsalt ei uskunud , et muud võiks üldse ollagi . </s> <s> Tont võtku , ta oli ikkagi kaheksateist täis ! </s> </p>
<p> <s> Päris lõpus oli Reedu sünnipäev . </s> <s> Suurest kodanlasekorterist tiibuksega tuba , mis kuivalt mööblikolu täis topitud . </s> <s> Ühtekokku elas seal korteris kolm perekonda . </s> <s> Ovaalne laud sünnipäevakraamist lookas , näitsiku klassikaaslasi , poisse ja tüdrukuid . </s> <s> Vanemad ära sõitnud , naabrite ees vabandatud , et teevad natuke tüli . </s> <s> Ei oldud eriti lärmakad ega ka keegi lollilt purjus . </s> <s> Kamp lõbusaid noori , mitte küll muusikakooli meeldivalt tolerantsete , erudeeritud ja varasest east ränga tööga paika raputatud ajudega seltskond , aga muidu ikkagi täiesti omad . </s> <s> Vaid üks , natuke vanem ja kah kriimustatud ninaga ning isevärki suuhoiuga tegelane . </s> <s> Nende huulte ilme häiris Marti , neile oleks nagu kleepunud tubakapuru või sülge , mingi selline hoiak , mingi põlastus või blaseerumus . </s> <s> Õhtu kuludes seadis too sell end tema kõrval sisse , päris veidi kähedal ninahäälel — ah et sina siis oledki ? </s> <s> Eks sa ise tead kõige paremini ! </s> </p>
<p> <s> Mardi enesekindlus oli nagu kalk , külm klaasikamakas . </s> <s> Ta teadis , et igasugune soov norida selle vastu viimasel ajal purunes , nii et ta üldsegi ei pidanud midagi väljakutsuvat lausuma . </s> <s> Seegi tegelane auras varsti minema . </s> </p>
<p> <s> Plikade altkulu pillutud pilke ja paari proovimist , kas ei õnnestu kavaleri sõbranna käest ära tõmmata , ei pidanud ta millekski . </s> <s> Siis ta juba teadis , et teeb oma meheeksami peagi ära , ja mitte halvemini , kui erialaeksami viiulimängus . </s> </p>
<p> <s> Teda ajas nüüd muhelema üks meenutus pooleteise aasta tagant . </s> <s> Kord oli treener mühatanud — enne meesteklassi tuleb meheks saada ! </s> </p>
<p> <s> Jah , ta teadis , mida see tähendab . </s> <s> Oli nagu seadus , et neil , kellele elu saladused teada olid , oli antud olla palju tasakaalukam ja enesekindlam , kui poistele . </s> </p>
<p> <s> Võistlusreiside aegu oli Mart mõnegi korra õhtul treeneri kõrtsilauda sattunud . </s> <s> Läksid tantsule , leidsid kohkumusega eest selle sünge olekuga mehe , viipas juurde , osutas nagu nudi sõnn altkulmu jõllitades vabale toolile , lasi ettekandjal kefiiri või mahla tuua — teie , poisid , ei tohi ! </s> </p>
<p> <s> Seekord kutsus Raims teda ise . </s> <s> Olid kolmekesi lauas , see võimsa ülakehaga , armiline ja metsikult karmi olekuga mees , tema , Mart , noorte esimese kergekeskkaalu meister , kes nägi välja nagu keerub kirikumaalil , ja üks naine , vist nii kolmekümnene või pisut üle . </s> <s> Hambaid varjava suletudsuise muigega , veidi lohakavõitu , ebaintelligentne sporditüdruku tüüp , kes oma värvitud ripsmete alt natuke põlglikke ja veidi muigavaid pilke pildus . </s> <s> Raimsist oli küll üldiselt raske aru saada , mida ta oma segipekstud hammaste vahelt sulle ümises , aga mõtte tabas poiss ära ja kohkus end sirgeks ning tõsiseks . </s> <s> Üsna varsti ta tõusis lauast , lausus naise iroonilise pärimise peale , et sportlik režiim , vabandage ... </s> </p>
<p> <s> No tõesti , vabandage , ütles ta oma peegelpildile tualetis . </s> </p>
<p> <s> Üks tõsiselt võetav kuju oli siia sünnipäevaliste hulka eksinud . </s> <s> See oli keegi vaskpunase juuksesäbruga mees , kes kandis pruuni ülikonda ja punast lipsu , kes oli hoiakult täiskasvanud ja sirgelt soliidne , ise neist ainult mõne aasta vanem . </s> <s> Kirjandusõpetaja . </s> </p>
<p> <s> Igatahes mitte Reedu õpetaja , mõtles Mart . </s> <s> Tüdruk oli kolm viimast aastat ju pedakoolis käinud , ja seal oli Mardi ema ta kirjandusõpetaja . </s> </p>
<p> <s> Oma luulekatsetuste laadis , millest ta muidu alati hoolega vaikis , oli poiss õnnitluskaardile midagi sirgeldanud . </s> <s> Öös tummas ja rõskes virvatuli , kaame , valvamas aaret muistsel kalmel ja nii edasi , kuni soovini , et igatsev hing selle aarde sealt leiaks . </s> <s> Kolm kaunis vormipuhast kolmerealist stroofi . </s> <s> Selle lugemine pani mõne neiukese kaunilt naeratama , ripsmete alt pikka pilku saatma , et oh mis kena , mängib viiulit ja kirjutab veel isegi luuletusi ! </s> </p>
<p> <s> Sellest sigines kirjandusõpetajaga veidi juttu ja Mart võttis omaks — väheke proovib . </s> <s> Talle soovitati näha tuua , selgus , oli tegemist kellegagi Noorte Autorite Koondisest , ja mees lobises välja , ka Reet ... </s> </p>
<p> <s> See meenutus ajas nüüd küll lausa muigama . </s> <s> Iga abiturient on arvatavasti mõned ristriimidega nelikud paberile kritseldanud ! </s> </p>
<p> <s> Lõpuks olidki järel vaid nemad kolm . </s> <s> Ja läks vist oma pool tundi või rohkem , kuni punapea aru sai , et Mart ei lähe siit ei temaga koos ega ammugi mitte üksi . </s> <s> Oli juba hommikuhall valgus akna taga , kui nad kahekesi jäid ja Reet voodit tegema hakkas . </s> <s> Asi oli nagu iseenesest mõistetavalt otsustatud . </s> <s> Siis oli äkki esikus käimist ja uksele koputati ning tüdruk kadus kiirustades toast . </s> </p>
<p> <s> Oh , ta mäletas seda liigagi hästi , seda pinget peas , seda tunnet , et kõik need kaunis juhuslikud ja kokku kuhjatud mööbliesemed , et need kõrged seinad ja kipsrosetiga lagi , kus rippus kärbsemustane lambikuppel , et kogu see ümbrus on võõras ja vaenulik ja tema ise on mingi arusaamatuse tõttu hoopiski vales paigas ... </s> </p>
<p> <s> Kui siis lõpuks tüdruk tuli , kui nad teineteist puudutamata laias voodis lamasid ja ta areldi käe sirutas , kui ta silitas põske ja lömmis nina ... </s> </p>
<p> <s> Ta teadis nüüd , millest see niisugune oli . </s> <s> ( Isa läks emale kallale ja mina hakkasin talle rusikatega selga taguma . </s> <s> Vanamees purjus peaga äsas tagasikätt . ) </s> </p>
<p> <s> " Ära torgi , maailma ilusaim nina ! " ütles Reet turunaise toonis . </s> <s> Ja Mart taipas alles nüüd , et tüdruk on millegi pärast närvis või pahane . </s> <s> Ja kuigi ta kohe võttis teise hoiaku , ei saanud poiss ikka lahti tundest , et midagi on päris tõsiselt valesti . </s> </p>
<p> <s> Mart oli nagu lõhkemiseni täis pumbatud pall , ta kumises kaasa iga heliga nii akende tagant kui koridorist , temas kees mingi pöörane erutus . </s> </p>
<p> <s> Nüüd oli muidugi lihtne mõelda , et see polnud ju muud , kui struuma ägenemine , aga see teadmine oli väga hiljaks jäänud . </s> </p>
<p> <s> Mööda laiu , liuskjaks kulunud paeastmeid astus hommikusse löödud mees . </s> <s> Oh issand , kui õnnetu võib üks meessoost inimene olla sellise läbikukkumise peale ! </s> <s> Kõige tagant irvitas teadmine , et tal pole tarvis ennast tapma hakata , sest niikuinii tuleb lähipäevil sõjaväekutse . </s> </p>
<p> <s> See oligi Mardi salaplaan , minna aasta varem vabatahtlikult , et saaks väeliiki valida . </s> <s> Komissariaadis arvati , et poiss on lolliks läinud , sest dessantväge ükski normaalne inimene ometi ise ei vali ! </s> </p>
<p> *** </p>
<p> <s> See oli kohe peale kuuekümne esimese maipühi . </s> <s> Ta rippus kõrgel noores leheroheluses Beloveežje kohal taevas , tema ja veel kümneid teisi temasuguseid , igaühe pea kohal kollakashallist kangast kuppel , mis kaugelt vaadatuna tundub nii süütu-puhta-valgena . </s> <s> Ta nägi enda all metsast maastikku , mida kaugemal läbis raudtee , nägi reisirongi ja uskus , et Reet võib teda silmata , kuigi muidugi ei saa inimest nii kauge maa tagant ära tunda . </s> <s> Ta tahtis kogu hingest , et see nii oleks , kuigi vaevalt oli see üldse sama raudtee ja vaevalt võis see olla just see rong . </s> <s> Hoopis lähemal all oli looklev jõgi ja teispool jõge see maalapp , kuhu tal minuti pärast oleks tulnud laskuda . </s> <s> Ta tähelepanu oleks pidanud olema suunatud just sellele , praegu ainutähtsale asjaolule . </s> </p>
<p> <s> See oli alanud eelmisel õhtul , kui ta pääslasse kutsuti . </s> <s> " Barõšnja , milenkaja takaja ! " oli Omar Takiašvili irvitanud . </s> </p>
<p> <s> Nad polnud õieti kirjavahetuseski olnud . </s> <s> Reet oli emalt aadressi saanud , oli püüdnud poissi suhtlema meelitada , see vastas kolme-nelja lausega . </s> <s> Ta põdes ikka veel seda sünnipäevaööd . </s> <s> Ja nüüd , keset kõige kaunimat kevadet , kui kõik pungus , lehtis ja toomingad olid just õide minemas , seisis tüdruk pääslat poolitava tõkkepuu taga , märgatavalt sabinas ja selle tõttu eriti otsustavailmeline . </s> <s> Oh , nad ei langenud teineteisele kaela , ei hakanud tunnimehe meeleheaks suudlema . </s> <s> Kohmetute üllatusväljenduste järel laiutas Mart kurvalt käsi . </s> <s> Päris kindlasti ei saa linnaluba . </s> <s> Kogu diviis istus kasarmuis . </s> <s> Suurima sõjasaladuse varjus valmistuti õppusteks . </s> <s> Keegi ei tohtinud teada , aga teadsid kõik , et algavad suured ühismanöövrid , kus peale nende osalevad ka teiste Varssavi lepingu maade väed . </s> </p>
<p> <s> Korrapidajaohvitseriks juhtus olema kapten Vinokurov , nende roodukas , pealegi Mardi treeningupartner , või täpsemalt küll öeldes — sõjaväeringkonna sambomeister , kes oli endale treeningukotiks välja valinud ühe teistest vähem kohmetu noorsõduri . </s> <s> Niisiis , peaaegu verevennad . </s> </p>
<p> <s> " Sam ponimaješ ! " lahutas ohvitser käsi . </s> <s> Keegi ei tea , millal algavad ja kui kaua kestavad , ilmselt oma kaks nädalat läheb ära . </s> </p>
<p> <s> Tüdruk oli pühade aega lisaks võttes ennast siia varastanud . </s> <s> Pealegi see sõit ju maksis ka ikka midagi ... </s> </p>
<p> <s> Kõik mõistsid . </s> <s> Rooduülem päris — kui kauaks , ja saanud teada , et homse õhtuni , tõmbas mütsinoka silmile . </s> <s> Davai , kutsu tüdruk sisse ! </s> </p>
<p> <s> Oli kummaline olla jälle nii lähestikku . </s> <s> Möödunud polnud mitte kolmveerand aastat , vaid kolm sajandit . </s> <s> Tõsijutt , ta oli jõudnud vahepeal koguni unustada , et siin päikese all on midagi ka peale juhmi kroonumahvi , peale kasarmute meeletult koleda ja eluks kõlbmatu maailma , sõimu , toimkondade , aina määrduvate aluskraede , haisvate jalarättide , tökati moodi poolvedela saapaviksi , kombižiri nimelise kollast laagrimääret meenutava rasvolluse , millega kõik kleepis ja haises , mis vähegi söökla ja köögiga seoses oli ... </s> </p>
<p> <s> Kusagil olematuses oli Tallinna suvi , jalutuskäigud , vaikne veetlus , teravmeelitsevad nääklused . </s> </p>
<p> <s> Istudes tüdruku kõrval lehtla moodi katusealuses , mida kutsutakse kurilka , nähes lähedalt Reedu punaseid kurrulisi huuli , oli tal peaaegu võimatu uskuda , et oli neid kunagi suudelnud . </s> </p>
<p> <s> Ei , ta polnud sellest vahepealsest mahvist ja maotusest üldse masendatud . </s> <s> Ta võttis elult seda , mida oli otsustanud võtta . </s> <s> Ta sai üle loomupärasest kõrgusehirmust , mis kleepis jalad nagu kitiga kinni trenažöri koorimata laudadest platvormile , kust pidi alla hüppama meeletusse üheksameetrisse kuristikku , lootes , et langevarjurakmed ja trossid vastu peavad . </s> <s> Ta sai üle vapustavast kangestusest treeninghüppe eel lennuki uksel . </s> <s> Ja isegi Vinokurovi julmavõitu komme täiesti algajat loopida ja heita , nii et selle kondid ähvardasid segi minna , põhjustas koguni rahulolu . </s> <s> Seda sa ju tahtsid , sitavares ! </s> </p>
<p> <s> Kui ta juba korra oli selline siidikäsi , et ei saanud August Sussi nina otseks seatud , ( iseenda mõtteski sulgudes , pani ta samasse ritta ka öö laias voodis ) , siis naudi nüüd seda , mida väärt oled ! </s> </p>
<p> <s> Mart Raja teadis varasemast — mida valusam kool , seda kasulikum . </s> </p>
<p> <s> Ta surus endas maha vaid hetkeks pead tõstnud soovi rääkida oma sõdurielust tõtt . </s> <s> Ei , tal on siin huvitav ja tore . </s> <s> Siin saab tõepoolest inimeste tapmise selgeks ! </s> <s> Ja see oli tõesti tõsi , tegu oli dessantdiviisiga . </s> </p>
<p> <s> Marti peletas vaid eelseisev . </s> <s> Kuidas siis nii , et Reet tuli , Reet ei näi mäletavatki virilat pettumust ühel hallil hommikul ? </s> <s> Ta hoidub poisi ligi , pillub põletavaid pilke . </s> <s> Hoia mu kätt ! </s> <s> Mis sellest saab ? </s> <s> Vinokurov lubas tüdrukule öömaja leida , kusagil staabihoones olevat võimalik Mis edasi ? </s> <s> Mardil hakkas pikkamisi palav , sellest vastuseta küsimusest ja kõigest ... </s> </p>
<p> <s> Siis oli äkki pime ja kusagilt lähedalt kostis summutatud naerulaineid , sest klubis näidati mingit naljafilmi . </s> <s> Ja nemad olid riviõppuse platsi taga , mingi laudadest kuuri ja plangu vahel nurgas , pajurapikus , mis siia nii korras hoitavale territooriumile väljaspool strateegilisi plaane kasvanud oli , veidike kuupaistet hallide pilvede vahelt ja Reet oli kogu kehaga liibunud Mardi vastu ning poisi käed olid pistetud tüdruku aluspükste kummi vahelt sisse nii , et sõrmeotsad säärtest välja ulatusid . </s> <s> Sõdur mõistis , et seekord tal küll kuhugi pääsu ei ole , et kohe saab teoks sõduriarmastus , olgu hilisemaga mis tahes kui äkki lõhestas ööd pikk , toonis tõusev ulg , mis mitme sekundi pärast kiiresti langema hakkas . </s> <s> Taas tõusev huile . </s> <s> Reet oli tõmbunud kramplikult pinguli , klammerdunud nooruki kaela ümber , see aga püüdis end ettevaatlikult vabastada , sest temas võitlesid kaks refleksi — tingimatu — isaslooma ürgne vägi ja tingrefleks — häiresireenist , mis dessantväelase saabaste müdinal jooksma ajab . </s> </p>
<p> <s> Hetke võitles ta endaga — peituda koos tüdrukuga , lasta neil minna , sest veerandtunniga peab rood autodel olema , ja hiljem tulgu karts või tribunal ! </s> <s> Aga samas tulid jooksusammud siitsamast teiselt poolt planku . </s> <s> Rokane ämber kõige ees , ilmus lahtiste laudade vahelt Slavik Boiko , hingeldas Mardi poole : " Nu živom , Martõš , živom ! " </s> </p>
<p> <s> Nüüd Mart juba jooksis , nuttu nuuksuv , " Ei , Mart , ei ! " kordav ja teda hookaupa rusikaga lohmiv Reet käevangus . </s> </p>
<p> <s> Kui üks Boiko juba korra sind näinud on ! </s> <s> Kuhu saaks ta peituda pooleteistsaja vihase dessantväelase eest ? </s> </p>
<p> <s> Siis tulid pimendatud tuledega autokolonnid , heitgaasipilved ja tolm , tuli tunde mõttetut vahtimist , kuni neid hommiku eel lennukile laeti , tuli konutamine huugavas ja vabisevas plekktorus , igaüks oma koti , relva ja langevarjuranitsaga , igaüks omaette , sest lahinghüppeid suurest transpordilennukist kardavad vanad ässadki . </s> <s> Siis kellaplärin ja alarmtulede plinkimine , tuuleulg luukide avanedes , rivvi , parem pool ja tõugeldes langevale põrandaosale , kust mitu sammu enne läve sind mürisev õhuvool endaga haarab , pillutab varustuse ümberringi pekseldes lennuki saba ohtlikust lähedusest mööda , nii et tahtmatult pääseb kõrist karje . </s> <s> Ja siis ta rippuski kauni maastiku kohal õrnsinises kevadõhus . </s> </p>
<p> <s> See ei olnud siiski see raudtee ega see rong , see oli hoopiski Poola , kuhu ta õhust laskumas oli , aga Mardil oleks see peaaegu jäänudki teada saamata . </s> </p>
<p> <s> Lõpuks märkas ka Mart seda , mida teised juba märganud olid . </s> <s> Dessandi allaviskamisega oli midagi viltu läinud . </s> <s> Esimesed juba maabusid seal , kuhu määratud , aga rivi viimased pidid võtma suuna lähemale kaldale , sest jõe ületamiseks kippus kõrgust nappima . </s> <s> Mart lootis siiski , et jõuab , et parem on laskuda isegi teise kalda lähedale vette , kui kogu jõest läbi sumada . </s> <s> Ja tal ei jäänudki palju puudu . </s> <s> Kollase liivapõhjaga koole näis madal ja ohutu , nii et üle pea vette lartsatamine tuli täieliku üllatusena . </s> </p>
<p> <s> Soldat kerkis kogu oma varustuse koormaga pinnale , ahmis õhku , tegi veel ühe veealuse sammu ja pistis nina välja . </s> <s> Jalad põhjas ! </s> </p>
<p> <s> See kõik näis kokku naljakas . </s> <s> Tema , lollilt armunud ja unistuste küüsis , oli äkki nii ehtsalt ärkvel ja selgete silmadega . </s> <s> Ta sumas kalda suunas , lootis kohe astuda maapinnale , mida alles äsja siinsamas lähikonnas olid puudutanud Reedu jalad , ja tundis äkki pehmet kuid vastuvaidlematut tõmmet . </s> <s> See oli langevari , mis voolus paisununa teda mere poole tiris . </s> <s> Hetk oleks ehk isegi aega olnud — haarata nuga ja lõigata stropid läbi . </s> <s> Ainult hetk , mis kulus kõhkluseks , sest ta küll teadis , et seda peab vaieldamatu vajaduse puhul tegema , aga oli see siin vaieldamatu vajadus Siis oli minek juba nii kiire , et kui ei tahtnud vees lohiseda , pidid kõike välja pannes edasi müttama . </s> <s> Rulluv ja lainetav kuppel nagu mingi hiidmeduus kadus voolus jõkke vajunud toominga alla , nöörid otsisid õide minevate okste hulgas teed , ja korraga tõstis hiidjõud sõduri veest , keeras ta seljaga puu poole ning rebis võraharude lõksu . </s> <s> Hetkeks oli tunne , et rakmed murravad samas ta luud , tal jäi hing kinni , siis kooldus kaldavaringus alla langenud puu , kohises ja vabises ning vajus vette . </s> <s> Ja vette kadus ka sõdurpoiss , kuni ta tundis , et ongi kõik . </s> <s> Langevarju rullamine voolus andis talle korraks hingata . </s> <s> Järgmise hingamispausi ajal või koguni enne seda , veel vee all kuulis ta midagi , mis meenutas jooksumüdinat , ja siis karjus keegi lähedalt : " Brosai nahui kalašnikov ! " </s> </p>
<p> <s> Järgmisel hetkel seisis sõdur kõrgel kaldal , relvarauast vesi nirisemas , otsa ees suur sinine muhk , mille automaat inertsist talle virutanud oli , kui puu nagu tohutu kada ta kaldale viibutas . </s> </p>
<p> <s> See oli olnud vanem Ahmetov , tatarskaja roža , igavene künanärijast nahk , ligi pensioniealine dessantvägede veteran , kes jõest läbimärjana välja kahlates nugatääki tuppe toppis . </s> <s> Kaugel allpool rullus kiires voolus vormituks muutunud langevarjukalts . </s> </p>
<p> <s> " Nelzja usnutsja , jop tvoju tsarja-batku mat , salaga tri ras perejobannõi ! " karjus see kirvenägu , kelle vastu Mardi vaen põrmugi vähenenud ei olnud , sellest hoolimata , et mees just äsja tema elu päästnud oli . </s> <s> Õieti polnud selle taipamiseks lihtsalt aega , sest kui kumin kõrvus vähenes , hakkas alateadvust häirima üks hirmus tuttav heli , mis juba aastakümneid igat selle maailmajao kodanikku himutanud on , nimelt oli eemalt kuulda diiselmootorite kõuemüra ja kiiret heledat lindilülikute lõginat . </s> <s> Kaevuda ! </s> </p>
<p> <s> Nii see läks , ei hetkegi aega mõelda , üks lõputu tramp , kuni riided tahenevad , kuni soolane higi ja pisarad ja vanded kõik läbisegi lõpliku tülpimuse moodustavad , ja alles päevi hiljem toibud kusagil metsalagendikul , istud kännul , täägiots viimast tühjaks söödud konservikarpi kriipimas , teisi moorlasena määrdunud , habetunud ja apaatseid nägusid ümberringi , tank , mis roomikute sügavuselt soosse vajunud , levitab loiult õlilõhna . </s> <s> Ja järsku pole kuhugi kiiret , sest pataljon on eksinud ega saa siit omal jõul kuhugi . </s> <s> Soomusmasinatel pole kütust , jalavägi ei oska ega tahagi kuhugi liikuda , jääb vaid oodata helikoptereid . </s> </p>
<p> <s> Oli teisipäev , kuueteistkümnes mai , suur õitemöllus kevad , kui pataljoni autokolonn kogu diviisi naeru saatel väravatest sisse sõitis . </s> </p>
<p> <s> Kroonus ei ole kombeks , et manöövritel halvasti esinenud väeosa koormust maha võetaks . </s> <s> Vastupidi , neile väänati õppusi ja lisatoimkondi , kuni väsimus ja magamatus juba hallutsinatsioone hakkasid põhjustama . </s> </p>
<p> <s> Selle mahvi keskel sai Mart kirja , surus nähtavasti kaarti sisaldava ümbriku tasku ja kihutas saapamüdinal edasi , selles lõputus mahvis isegi enam teadmata , kuhu . </s> </p>
<p> <s> Pikkamisi hakkas argipäev maad võtma ja kapten Vinokurov vedas teda jälle trenni . </s> <s> Seal , higi ja raua järele lehkavas ruumis sõduripluusi üle pea tirides , et sambokuube , selga panna , tundis poiss äkki läbi riide midagi kandilist . </s> <s> Jah , see oli kokku murtud ja nüüd juba kaunis hatule kulunud ümbrik . </s> <s> Ta vabandas ohvitseri ees ja harutas selle lahti . </s> <s> Mingi kriitpaberil ja kuldse roosiga kutse . </s> <s> Reet Väling , Raivo Tiisler ... </s> </p>
<p> <s> Reet Väling , Raivo Tiisler ? </s> <s> See punapäine NAK-i asjamees oli Raivo , taipas Mart , jah , kusagilt oli ta selle nime alt paar luuletustki leidnud ... </s> </p>
<p> <s> Kapten hõõrus käsi kampolipurus , heitis pilgu , muutus tähelepanelikuks , ja see sundis Marti pingilt tõusma , kiirustama . </s> <s> Nad said selle ohvega ju läbi küll , aga tänan , pass ! </s> <s> Need asjad temale ei kuulu ! </s> <s> Ja kui üks soldafon tahab tõesti peksa saada , siis ta ka saab ! </s> </p>
<p> <s> Läks enne veerand tundi , kui poiss lõpuks käpuli jäi ja jätkata ei suutnud , aga ka kapten Vinokurovil oli silmaalune sinine ja pöial paistes . </s> <s> Ka tema hingeldas ja ta silmis olid viha ja lugupidamine läbisegi . </s> </p>
<p> *** </p>
<p> <s> Juulis sai Mart ootamatult puhkust . </s> <s> Kui suurem väsimus välja oli magatud , kui ketiga seinale riputatud nari päevaks üles oli keeratud ja lukku pandud , võis arestant valida kas istuda külmal betoonpõrandal või tammuda kaks meetrit pikal ja kas meetrit laial pinnal seinast seina ning üritada end trellide külge riputades aknast välja kiigata . </s> <s> Seal hakkas ta möödunut läbi mõtlema . </s> </p>
<p> <s> Nüüd , elatanud mehena polnud üldsegi raske mõista , kust Vinokurov teadis , mis poisil viga on . </s> <s> Küllap oli enne tedagi mõni sõdurpoiss sellist lühikest kirja lugenud , ja enamasti hakkasid need siis lollusi tegema . </s> <s> Igatahes ei määratud Marti enam vahtkonda , kus talle oleks tulnud laetud relv usaldada . </s> <s> Selle asemel sai ta aina köögitoimkondi ja õppis selgeks raja , mis viis plangupõõnal vaid ülemisi naelu pidi rippuvate laudade vahelt vabadusse . </s> <s> Vabadus ise siin sõjaväeasulas sai piirdudagi vaid selle jäätmaale rajatud soldatskaja slobodaga Kui kubusse sattuda ei tahtnud , siis polnud mõtet kaugemale kippuda . </s> <s> Siia oli plaanitult maha pandud mitukümmend pisitillukest pakendmaja , igaühes mõni sõjaväeteenistuja perekond . </s> <s> Pealekauba olid siin väeosa sööklate jäägist toidetavate kärssninade sigalad . </s> <s> Väljapääsu propusk oligi rokane ämber . </s> <s> Siis polnud karta , et tunnimees , kui roheline või karjäärihimus ka mõni olnud poleks , häält oleks tõstnud . </s> </p>
<p> <s> Mart oli lakanud millegi üle imestamast . </s> <s> See , et väikeses ja luberikus , kuid siiski aastate pikku oma koduks jäävas osmikus elav perekond ei viitsinud krunti millegagi tähistada , ühtegi lille istutada ja enamasti isegi sibulapeenraid ei teinud , oli veel väike ime . </s> <s> Suurem oli see , et iga sellise majaköksi köögi akna all , aga mõnel ka teiste akende taga oli toidujäätmete ja majapidamise ülejääkide , vanade saabaste , tühjade konservitopside ja muu rämpsu kuhilad , mis haisesid ja seinu mädandasid . </s> <s> " Ot tšego natšinajetsja rodina ... " plärisesid väeosa raadiovõrku ühendatud kuuldekrapid siniseks võõbatud aknalengide taga . </s> </p>
<p> <s> Viina tooma polnud soldatil mõtet endal kippuda . </s> <s> Sellega oli raske väravast läbi tulla ja veel raskem siit tagant kaudu , sest kes siis sellisest saagist ära oleks öelnud ! </s> <s> Teed vahtkonnale teise pudeli , siis küll . </s> <s> Lihtsam oli tellida autoroodu poistelt , ja sealt Mart ka selle ajalehepaberist sildiga rohelisse õllepudelisse villitud " Moskva Erilise " saigi , surus selle sõduripluusi põue , nihutas kaenla alla ja marssis sööklast pange laenama . </s> </p>
<p> <s> Vanem Ahmetov elas ühes sellises kotedžis , kus ukseni viis laudadest purre , sest naabrite solgirada ujutas jalgteed . </s> <s> Vana ise ilmus uksele , seljas vööta sõduripluus ja jalas põlvini trussikud ning lubjavildid . </s> <s> Et soldat tuli pudeliga , oli nagu iseenesestmõistetav , kuigi mees ei saanud lõpuni aru , miks Mart teda joodab . </s> <s> Et tänu või ? </s> <s> Ja muud ei tahagi , ei juhtnahast saapaid , ei ohvitseri vöörihma , ei toimkonnast vabastamist ? </s> </p>
<p> <s> Lilja , vanamehe tütar ja ainus kodakondne , mitte just enam teismeline , tõmmu , veidi lohakas ja toorelt värvitud , hennapunased rasked juuksesalgud põlglikku nägu raamimas , praadis meestele viinakõrvaseks sibulaid ja leiba , rüüpas ka ise kahe sõrme jagu märjukest , mida hoolitsev isa talle klaasipõhja valas . </s> <s> Mehed said kumbki stakantšiku ja oligi pidu peetud . </s> </p>
<p> <s> Ahmetov vahtis sõdurpoissi oma ürgset nukrust uhkavate pilusilmadega , siis lasi tulla ühel eriti virtuoossel " matil " ja koperdas purret pidi minema . </s> <s> Poiss jäi nõutuna järele vaatama . </s> <s> Mida see lahkumine siis tähendas ? </s> </p>
<p> <s> Lilja uuris teda iseäralikult hindaval pilgul , ta huuled tuksatasid ja ta ütles sügaval rinnahäälel : " Nu ! " </s> </p>
<p> <s> Sedagi ei taibanud poiss , ta tundis , et ajalehtedega üle kleebitud laudseinad , täis rasvaplekke ja kärbsemusta , jäätmete lehk ja solgikraavil joomas käivad rotid , porilastekumin ja suvetaeva põuane sinetus sulavad ta teadvuses kõik üheks aegamisi tiirlevaks karusselliks . </s> <s> Teeklaasitäis viina hakkas mõju avaldama . </s> <s> Nii et pika ja revolutsioonipunase küünega sõrm , mis ta laubal juukseudemeid siblis , oli isegi teataval määral mõnus , ajas selga judinatekiheluse . </s> <s> Siis aga Lilja sajatas ja taandus oma poole lauda . </s> <s> Rada lirtsus ja samas astus esikusse Ahmetov , käes ajalehenutsakusse mähitud ese , mis osutus sildita pudeliks . </s> <s> Selles oli midagi , mis ka kaudselt viina meenutas , mis haises nagu keemiavabrik ja jättis kurku kõrvetava tunde . </s> <s> Mart sokutas oma klaasi Lilja ette , see vaatas talle lähedalt otsa ja naeratas , kallutas selle solgi kurku ja läks selleks ajaks juba kõvasti lällavat ja " ne uvažaješ ? " nõudvat isa voodisse tirima . </s> </p>
<p> <s> Siis leidis Mart end kusagil tolmuses lakas , vanal baikatekil , alasti koos Lilja Ahmetovaga , rind siniseid hammustusjälgi täis , hing tühi nagu mahajäetud kirik , ja täiesti soovide ning pingeteta . </s> <s> Oli tahtmine vaid lamada ja kuulata kõrvus kohisevat verd . </s> <s> Ainult haises siin hirmsasti ja all ruigas siga . </s> </p>
<p> <s> Ah siis see ongi kogu armastus ? </s> </p>
<p> <s> Ta eksis sinna lakka veel mõnegi korra . </s> <s> Ja siis olid nad keset kasarmuruumi , tema ja aserbaidžaani poiss Mahmudov , Saltanil lapikviilist käiatud kinžall , Mardil raske kroonutaburett jalga pidi pihus ja nad üritasid vastamisi kehavigastusi tekitada . </s> <s> Ja leitnant Talanov uksel karjumas ja püstoliga vehkimas ja kümmekond teenistuskaaslast , kes neid voodilinadega pikali joosta püüdsid , kuni see neil ka korda läks ning käsist-jalust seotud riiukuked lõpuks vagusi jäid . </s> </p>
<p> <s> Kümme päeva järelemõtlemiseks . </s> </p>
<p> <s> Mart ei saanud olla seal kubus rohkem , kui kolm päeva , siis kutsus Vinokurov ta välja , koos mindi polkovnik Solntsevi ette . </s> </p>
<p> <s> Mida sa teed , kui välja saad ? </s> <s> Mart mühatas ja kehitas õlgu . </s> <s> Ta teadis nüüd juba päris hästi , kuidas soldat käitub . </s> <s> Igal juhul ei hakka naeratuse ja viisaka tooniga ülemusele komplekse tekitama . </s> </p>
<p> <s> " Tapan Mahmudovi ära ! " </s> </p>
<p> <s> " Enne lähed tapmiskatse eest tribunali alla ! " </s> </p>
<p> <s> Talle oli karts juba määratud , see tähendab karistatud , tribunali enam ei lähe teadis Mart , kuid mängis kaasa . </s> <s> " Harašo ! </s> <s> Saan neli aastat dispatti , tulen välja , teenin lõpuni , siis otsin Saltani üles ja tapan ära ! " </s> </p>
<p> <s> Kas see kuradi Vinokurov pidas teda siis ikka veel nii roheliseks ? </s> <s> Nad olid viimase kuu aega peaaegu iga päev madistanud , kusjuures Mart ei hoolinud , sai ta ise peksa või ei , ta käis kaptenile aina peale ja see polnud mitte sambomaadlus , mida nad tegid , vaid võitlussambo , üksnes õhkterav piir jäi tõelise elu ja surma peale kisklemise ja spordi vahele . </s> <s> Valuvõtetega ei mindud lõpuni , ei murtud luid , ei löödud hambaid kurku ega teist emaseks . </s> </p>
<p> <s> Ohve oleks ju pidanud poissi siiski veidi mõistma . </s> <s> Kas ta arvab ikka veel , et Mart on nii lihtsameelne ja võtab kõike seda üks-ühele . </s> <s> See siinne jutuajaminegi oli , nagu ta nende sõjamehetohmude meelest olema pidi . </s> <s> Huligaan ja kakleja on kohtlaselt aus ja tunnistab , et tahab tõesti vaese Saltani-poju hinge ! </s> <s> Mart oleks sülitanud nii selle Saltani , kui tolle kallima Lilja peale , kes teadupärast peale aseri ja eestlase magatas veel kõigi teiste N.Liidu rahvuste esindajaid . </s> <s> Oleks sülitanud , aga mingi trots nõudis , et ta vinget meest , kes mitte kedagi ei karda , edasi mängiks . </s> <s> Ta saadeti kubusse tagasi otsust ootama . </s> <s> Oli kuulda , kuidas Mahmudov oma kambrist välja hõigati ja Mart kuulutas läbi ukse : " Režu , bljat ! " </s> </p>
<p> <s> Mida muud , kui viidi Saltangi aru andma , mida ta teeb , kui välja saab . </s> <s> Ja ilmselt uriseb temagi oma musti silmi pööritades Mardile kõige piinarikkamat lõppu . </s> </p>
<p> <s> Kogu see jama tegi talle sünget nalja . </s> <s> Ta oli siin betoonilapil aega viites jõudnud mõndagi mõelda , ta oli taibanud midagi , mis talle kõheduse peale ajas . </s> <s> Oh ei , mitte see , et ta võibki öösel läbi vileda puuvillase teki viilitera kopsu saada , mis oli ka muidugi võimalik , aga ometi mitte eriti tõenäoline . </s> </p>
<p> <s> Kui ta järgmise päeva õhtul umbse õhuga pikamaarongi üldvagunisse sisenes , oma kompsudele ja iseendale ülemisel naril koha leidis ja vagunisaatja käest saadud madratsile mõnust ümisedes pikali sirutus , oli tal aega edasi mõelda , mitu päeva ja ööd koguni , kuni see ja lõpuks teine rong ning viimaks logisev , umbkuum ja tolmune liinibuss ta ühte Kaukaasia mägipõrgusse kohale tõid . </s> </p>
<p> <s> Ta oli muusikuharidusega poiss , üheksateist aastat vana , tal oli seljataga ligi aasta sõjaväeteenistust ühes kõige karmimas väeliigis . </s> <s> Ta oli saanud üle miljööga täiesti sobimatust viisakaks kasvatatusest , ta oli olnud mees meeste seas , ei põrmugi viletsam kellest tahes ! </s> </p>
<p> <s> Millega ta siis ikkagi rahul ei olnud , mida ta veel enesetõestuseks tegema peaks ? </s> </p>
<p> <s> Kartsa ärakriibitud krohviseintelt eelmiste asunike hingepuistamisi lugedes oli ta tulnud kummalisele mõttele . </s> <s> Kas ka nemad kahtlesid ? </s> <s> Kas ka nemad polnud vajanud enesetõestust , mis neid lõpuks seadusega pahuksisse ajas ? </s> <s> Miks üks mehehakatis ometi tahab uskuda , et tema on kare ja hoolimatu , ei karda teist omasugust ega kurja saatust ... </s> </p>
<p> <s> Mees , kelle elust tubli pool oli möödunud treeningusaalides , kus harjutati teise inimese vastu võitlemist , kes pidas sitaseks haleduseks , kui mõni õpilane väljaväänatud sõrme , lõhki kistud kõrva või puruks löödud nina pärast häält tegi , see mees keeras öösel asemel väherdes oma kõhna , karmi näo vastu kuuvalgust ja ta suud varjundas napp muie . </s> <s> Midagi ei ole olemas . </s> <s> Pole argust , pole nõrkust , pole julgust , uljust , mehisust , kalkust . </s> <s> On vaid meie ettekujutus olemisest ja roll , mida meile mängida meeldib . </s> <s> Ta teadis seda , aga selle teadasaamine võttis temalt parema osa elust . </s> </p>
<p> <s> Mitte midagi ei ole ! </s> </p>
<p> <s> Ühe sõnaga , Mart kutsuti uuesti kongist välja ja talle öeldi — kui ta kirjutab raporti ja palub end vabatahtlikult suunata eriülesandeid täitma , siis ei lähe ta tribunali alla . </s> <s> See ongi vabatahtlikkus kroonu moodi , mõtles poiss muigamisi ja kirjutas just seda , mis talle ette öeldi . </s> <s> Mida ta siis muud oligi igatsenud , kui mehiseid katsumusi . </s> <s> Ja seda ta ka sai . </s> </p>
<p> <s> Meeletult kuum mägede vaheline põrgukolgas , kus isegi ohvitserid ei täitnud riietumisel määrustikku , kus lonkas väline kord , näiteks ei löödud kulpi , kanti vöörihma lõdvalt ja sõduripluusi ei nööbitud kinni , ja seal sai ta proovida , mis on meeste mõõt . </s> </p>
<p> <s> Mart ei saanudki iial teada , millises maalimanurgas asus see paik , kus nendel oleks tulnud oma internatsionaalset kohust täitma asuda . </s> <s> Võib-olla Vietnam , sest tegelikult polnud seal lakanud sõda hetkekski ja nii Liit kui amid olid end sinna üha sügavamalt uputamas . </s> <s> Võib-olla ka Kuuba , kuigi sellel saarel oli pukis oma , punane võim , aga koht oli hetkel maalima kirgede tulipunktis . </s> <s> Igatahes pidi see olema üks kuum , mägine ja soine koht , kus leidub pilliroopadrikuid ja madusid . </s> <s> Selles ümbruses said nad eritrenni , mida maailm tunneb ingliskeelse mõiste commandos järgi . </s> <s> Õpetati maastikul varjumist , käsitsivõitlust , vastase hääletut ründamist , igasuguseid käsirelvi , nii vene omi kui teisigi , kassettnoa viskamist , tulistamist hääle peale , raadiosidet , mägironimist ja lõpuks ellujäämist võimatuis oludes </s> </p>
<p> <s> Ja tema , kes sellest hoolimata , et oli õppinud ületama hirmuhetke enne langevarjuhüpet , polnud kõrgusekartusest ikka veel vaba , leidis end kõõlumas kahesajameetristel kaljuseintel , ronimas all kuristikus valgelt kobrutava mägijõe kohal , vaid tühine nöör lõdvalt julgestuseks , klammerdumas pea olematute kivinukkide külge , täpselt nagu seinal jalutav kärbes . </s> </p>
<p> <s> Siin polnud vist tegelikult ühtegi tõelist vabatahtlikku , vaid üksnes tribunali eest pääsu otsijad . </s> <s> Kontingent oli küll kare , samas aga ka alistumatu ja uljas . </s> <s> Ja hoopis rohkem sunnib mehepoegi end ohtu seadma häbi araks osutuda , kui hirm sunnivahendite ees . </s> </p>
<p> <s> Kui neile siis ükshaaval erilised ankeedid täita anti ja Mart imestusega avastas , et ta peaks teadma oma vanaemade ja vanaisade isade nimesid , millest tal aimugi polnud , kui seal küsiti nii piinliku täpsusega kõike , mis riigitruudusse kuidagi puutuda võis , istus ta kaua mõttes punase linaga kaetud laua taga revolutsiooni juhi naeratava pilgu all , toas , mida sõjaväes lenugolokiks nimetatakse ja hakkas seejärel kirjutama . </s> <s> Ta valetas , et ta isa oli sõja lõpul Rootsi põgenenud ( ta ei teadnud seda siis veel ) , ta valetas , et läände on putkanud ka paljud teised sugulased , kes tegelikult olid sõjaohvritena kodumulda maetud . </s> <s> Ja kuna kõike tundus siiski vähevõitu olevat , siis leiutas ta endale sugulase , kes USA-s politseinikuna töötas . </s> <s> SŠA , politseiski . </s> <s> Seda oli nii kena lugeda Seejärel istus ta tükk aega mõttes oma kirjatöö kallal ja kujutles , mis temaga siis nüüd tehakse ? </s> <s> Nende lennuväemütsi kandev osobnjak vaid korraks nagu komistas teda kohates ja möödus seejärel sõna lausumata . </s> <s> Mahv käis edasi aga Mardile anti komandeering polgu staapi , mis oli päevateekonna kaugusel , samuti mägedes , aga sootuks avaramas ja tsiviliseeritumas ümbruses . </s> <s> See oli kuuekümne esimese aasta lõpupäevil , kui kogu maailm elas Kuuba kriisi eelaimuses . </s> <s> Sinna Mart nüüd küll sattuda poleks tahtnud , sest surra tolle valede ja vägivalla impeeriumi eest kusagil kaugel palmisaarel , ei kuulunud ta palavaimate unistuste hulka . </s> </p>
<p> <s> Kui ta siis reisilt tagasi oli , leidis ta eest kõmisevalt tühja kasarmu . </s> <s> Ta ei kohtunud enam ealeski ühegagi neist kaaskursantidest . </s> <s> Riskimata midagi küsida , elas ta suures hoones ihuüksi ja külmetas , kuni talle anti koht instruktorite ühiselamus , ja sestpeale tehti temastki instruktor , eriti käsitsivõitluse alal , mis ju tema tugev külg oligi . </s> <s> Aga tal tuli vahel ajada ka rühma surmahirmust hallide nägudega poisse laskuma köiega mägedes mööda negatiivse kaldega peegleid , lasta neil sumada raudkülmas jõevees ja hiilida kuumusest kihisevas ja kaane täis mudas keset bambusepadrikut . </s> <s> Lõpuks oleks ta hing pidanud olema rahul ! </s> </p>
<p> *** </p>
<p> <s> Tahtis ta või ei , aeg veeres maikuu lõpu poole ja ta pidi hakkama Tartusse sõidule mõtlema . </s> <s> Niisiis tuli päeviku lugemisega mingilgi määral edasi jõuda , sest Edale oma otsuse teatamist polnud võimalik vältida . </s> <s> Mõni oleks lihtsalt vabandanud ajapuudusega Mart Raja tavade hulka ei kuulunud keerutamine . </s> </p>
<p> <s> Lõpuks hakkas ta jõudma ka neile lehekülgedele , mis talle pisut huvi pakkusid . </s> <s> Mees tuli sõjaväest , läks endisele töökohale teatrisse , puusepaks , töö kõrvalt õppis kunstikoolis ... </s> </p>
<p> <s> Selles kõiges polnud midagi uut , Mart oli seda kas teadnud või arvanud . </s> <s> Ja Henriku kuiv , täiesti kiretu ja olmedetailidesse uppuv päevikutekst tahtis lõualuud haigutusega paigast ära väänata . </s> </p>
<p> <s> Siis tuli kuuekümne esimese suvi ja ringreisietendused kusagil Lõuna-Eesti kandis , puusepp lavapoisina kaasas . </s> </p>
<p> <s> Niisiis , puusepp astus esmakordselt lavale ! </s> <s> Näitleja Einari Tobro oli paari tunni eest suure jutu ja kõvade lõhnadega kultuurimajja naasnud . </s> <s> Talle anti kaks turjakat poissi kaasa ja läkitati kohalikku ambulatooriumi kiirkainestamisele . </s> <s> Kui buss tagasi jõudis , oli Einari esimene , kes sealt maha kargas ja laial , eeskujulikult moduleeritud näitlejahäälel kuulutas , nii et kultuurimaja ümbrus kajas : " Kas te , käkid , teate , mis kihvt põll mulle oksendamiseks ette pandi ... " </s> </p>
<p> <s> Mokas , etendus jääb ära , leidsid lavastaja ja administraator koos , lava maha , piletid tagasi osta ! </s> </p>
<p> <s> Kas selle mõneteistkümne lause pärast , mille kestahes ära võib öelda , siis peab kohe mängu ära jätma , imestas Henrik . </s> <s> Ja seletas pärimise peale , et kas või tema ise . </s> <s> Tal on kogu tükk peas . </s> </p>
<p> <s> Arvata võib , et kergesti see otsus ei sündinud . </s> <s> Aega oli juba alla tunni . </s> <s> Sellega enam mingit proovi ei tee . </s> <s> Kui see kolge lavale saata , tuleb esmalt lahendada kostüümi mured . </s> <s> Kuni sellega tegeldi , lasti tal kiirkorras osa maha vuristada , ja ta sai sellega tõesti enam-vähem toime . </s> <s> Väga vastutahtmist jäädi lootma , lubati talle vana kogenud täpsussosistaja akside vahele ette ütlema panna ... </s> </p>
<p> <s> Niisiis astus ta maapoodi . </s> <s> Mees oleks remargi kohaselt pidanud olema kaabu ja suvemantliga , aga Henrikule ei mahtunud ju midagi selga . </s> <s> Kuidagimoodi oli lavastaja nõustunud heleda päevasärgi ja lipsuga . </s> <s> Kostümeerija oli isegi sõlme valmis sidunud . </s> <s> Tema aga läks lahtise kaelusega , pealkantavas särgis . </s> <s> Veel paari aasta eest oleks selline asi olnud ilmselge mäss , sest paljude muude koledasti keelatud asjade hulgas oli see pükste peal kantav särk ohtlikult moodne ja ärritas hirmsal kombel mehi , kelle töökohustuste hulka kuulus kulmukortsutamine . </s> </p>
<p> <s> Mustendav hauakoht , tasa ja ohtlikult kohav saal vakatas , lõppes toolide nagin , kommipaberite krabin . </s> <s> See oli tähelepanu vaikus ja arvatavasti tõmbus lavastaja kõht krampi . </s> <s> Sellist hüpet tundmatusse polnud ta veel terve oma teatrielu jooksul teinud . </s> </p>
<p> <s> Midagi pidamata sellest külajandist , ei tahtnud ta publikule siiski lausa haltuurat ka pakkuda . </s> </p>
<p> <s> Originaale tuli ju kavva võtta . </s> <s> Noil aastail oli eestikeelses dramaturgias vaid paar nime , kes suutsid kohutavalt rangest reglementeeritusest hoolimata midagi vaadatavat kokku kirjutada . </s> <s> Antud tüki autor nende hulka ei kuulunud . </s> <s> Kirjanduses valitses konfliktituse teooria , see tähendas , et joodikud olid , näpumehed olid , loodrid olid , jah , seda küll , aga üksnes tögamise tasemel . </s> <s> Üksikud väärnähtused keset üldist paipoisilikku positiivsust . </s> <s> Nende üle võis ainult nalja heita , mingit tõsisemat probleemi ei tohtinud neist kasvada . </s> <s> Ja igas loos pidid olema vähemalt kaks täiesti eeskujulikku tegelast . </s> <s> Siin oli üks , naispeategelane , eesrindlik müüja külapoes , ja kuna tegu oli naisega , siis võis sajandi algupoole stampide laadis teda kuidagi ikka valge inglina näidata . </s> <s> Meespositiivile polnud tüki autor suutnud rohkem kui kümmekond minutit mänguaega välja mõelda . </s> <s> Tuleb selline , igati korralikult riides ja lipsuga , astub poodi ja küsib külma juua Ja konflikt seisis selles , et üks paha-paha kergemeelne naisolevus on tol ideaalsel kavaleril kannul ja püüab meest endale meelitada , ise igavene moenarr ja tööpõlgur ... </s> </p>
<p> <s> Kõik ju teadsid , kuidas see lavatagune mees , kes nüüd ühtäkki esimese armastajana lavale ilmus , tüki üle ilkunud oli . </s> <s> Aga teater on kord asutus , kus maksab lavastaja seisukoht , näitlejad võivad omavahel ka arvamust avaldada , aga kõik muud , kogu tehniline personal pidagu parem oma suumulgud kinni . </s> <s> Nüüd siis oldi silm silma vastas tõsiasjaga , et kõik sõltus vähemalt mõne minuti jooksul sellest , mida see iseteadlik naeltekopsija endale laval lubada mõtleb . </s> </p>
<p> <s> Too lubas endale vaikimist , kuigi Elo Tabor , see illikuku müüjatar temalt kenasti küsis : " Mida teile ? " </s> <s> Sõna " seltsimees " olid nad kollektiivselt selle kauni repliigi lõpust ära unustanud . </s> <s> Püha jumal , kas ta siis ei kuule ? </s> <s> Ometi kostis suflööri sisistamine saaligi . </s> <s> Ja selle üha vingemaks muutuva pausi aegu venis puusepa nägu laiale naeratusele , mis küll kuidagi ei kuulunud ajalehepaberist väljalõigatud meie aja kangelasele . </s> <s> See naeratus oli võrgutav , iseteadlik , peiari pilges ja alistumatu irvitamine kogu kahekümnenda sajandi dramaturgia üle . </s> <s> Alles tüki aja pärast lausus näitleja aseaine : " Paluksin midagi külma juua ! " </s> <s> Täpselt seda ta olekski ütlema pidanud , aga mitte nii , mitte peale seda võrgutamisnaeratust ja tüdrukut õgivat pikka pilku . </s> <s> Nüüd kostsid need maheda paipoisihäälega lausutud sõnad iseenda karikatuurina . </s> <s> Mees rääkis , nagu rääkisid olukirjelduste kangelased ajalehtedes , nagu häälitsesid komsomolitöötajad oma maheimalais kõnedes , ja seda mefistoirvituse saatel ! </s> </p>
<p> <s> Lavastaja pidi arvatavasti salamisi tunnistama , et selliseid mänguvõimalusi polnud talle pähegi tulnud , kui ta lavastust ette valmistas ja hiljem proovides improviseerida lasi . </s> <s> Pagan võtku , siia maapoodi oli sisse vajunud selline väänkael , kellest õhkus võllanalja , lustakat kiusu , mehelikku jõudu ja seikluslusti . </s> <s> Ja ta tõmbas ka Elo Tabori mänguga kaasa . </s> <s> Müüjanna , kes napsimeestest või oma naise selja taga julgust võtnud kavaleridest tüdinud oli , ei langenud klantsi ja veretu paipoisilikkuse võlude õnge , vaid avastas äkki ka enda tekstist sileda silmnäoga lausutava iroonia . </s> </p>
<p> <s> Vaevalt paar minutit peale tutvumist astus see maanteede rüütel müüjanna selja taha , sirutas käe üle selle õla rinnale , ja hetke kuulatanud , lausus tasa , siiralt ja imetlevalt : " Süda peksab ! " </s> <s> See nüüd küll osaraamatust pärit ei olnud , seda mõistis iga saalisviibija . </s> <s> Aga see tõdemus oli ehtne ja võluv . </s> <s> Mees tundis tõepoolest , kuidas ärevil tüdruku ribide all peksleb lihaseline elund . </s> </p>
<p> <s> Nad said esmakordselt selle loo jooksul hea aplausi , nii et käidi koguni kaks korda kummardamas . </s> </p>
<p> <s> Aga loomulikult ei alanud sellest peale puusepa suur teatrikarjäär . </s> <s> Nagu jällegi tolle eluvaldkonna seadustes sõnaselgelt kirjas — lavapoiss võib oma juhuslikul lavale saamisel olla kui hea tahes , homme ei meenuta seda enam mitte keegi . </s> <s> Neid inimesi lihtsalt ei eksisteeri maailmas , mis nagu planeetidesüsteem keerleb kunsti kuuma paiste ümber . </s> </p>
<p> <s> Mart , kes selle episoodi endale mõttes lavastada oli jõudnud , aluseks vaid Henriku küllalt kuivad märkmed , pidi vaikselt pettuma . </s> <s> Oli vaja lugeda palju tarbetut , et kusagil septembris jõuda väikese märkuseni . </s> <s> Puusepale pakuti tühist , paari repliigiga rolli uues lavastuses . </s> </p>
<p> <s> Kõik see toimus kuuekümne esimese suvel , siis kui tema , Mart , Valgevenemaal kubus istus või hiljem mööda Kaukasuse kaelamurdvaid nõlvu turnis ja nuge siluettmärkide pihta loopis . </s> <s> Aga paar aastat hiljem , siis , kui ta oli tagasi jõudnud ja hakkas siinsest elust aimu saama , kõlas kõigis kultuurijuttudes juba Henrik Kalju nimi . </s> <s> Suur anne murrab end alati esile . </s> </p>
<p> <s> Polnud mingit lootust neilt kribukirjaga lehekülgedelt Mart Raja kõige kuumematele küsimustele vastust leida . </s> <s> See tekst lihtsalt ei avanud kirjutaja emotsionaalset ja intellektuaalset maailma , nentis üksnes tõiku . </s> <s> Aga tõigad olid niigi teada . </s> <s> Mees , kes ei osanud viiulit õieti käeski hoida , mängis liigutava sisseelamisega seda tohutult pretensioonikat instumenti , nii et ikkagi poolenisti professionaal , vähemalt pilli kaksteist aastat õppinud Mart kõik tehnikaapsud andestas ja esitust kuulama jäi . </s> <s> Õhtuti ja töö kõrvalt paar aastat kunstikoolis käinud , akvarellis ta , maalis teatrile vahvaid dekoratsioone ja tegi endale ning ka tutvuskonnale eksliibriseid küll linoolis , küll külmnõelas . </s> <s> Ja jällegi nii , et Mart oleks raamatuviida just nimelt Henrikult tellinud , kuigi tellimata see lõpuks jäi . </s> </p>
<p> <s> Kui miski selle juures seletamatu oli ja Mardile pinget pakkus , siis oli see võimas , hämmastav emotsionaalsus , mis sõbra tegemisi juhtis . </s> <s> Nii heas kui halvas . </s> </p>
<p> <s> Suur anne ei ole lahtiseletatav . </s> <s> Ei oska sellest midagi rääkida ei teoreetikud-kriitikud , ei tuttavad , ei abikaasad . </s> <s> Ja kõige vähem oskab neid asju seletada asjaosaline ise . </s> <s> See vist oligi peamine , miks Mart kohe algusest peale ei tahtnud Henriku mälestustega tegelda . </s> <s> See poleks jäädvustamine vaid profaneerimine . </s> <s> On tarvis olla ise vähemalt sama suur anne , et teise nime all midagi elama panna , kuigi vaevalt on sellel siis toda nime kandnud isikuga enam suurt midagi pistmist . </s> </p>
<p> <s> Enesepiinamise naudingut ette aimates otsis Mart kuupäevadelasust seda nädalat Paralepas 1966. aasta suvel , kui ta Henrikuga tuttavaks sai . </s> <s> Ta oli valmis lugema midagi selles vaimus , et ilmus keegi meest mängiv poisike , üsna avara silmaringiga aga hirmsasti ennast täis ... </s> </p>
<p> <s> Ta oli neid kuupäevi lapates otsinud , aga midagi ei hakanud silma ja täpset aega Mart peast ei mäletanud . </s> <s> Tuli lugeda järjest . </s> <s> Aga õige pea leidis mees end jälle meenutustest . </s> <s> Koltunud read vanas kaustikus ununesid lauaservale . </s> </p>
<p> <s> Niisiis , 1966. aasta varasuvi , Paralepa mändide alune , telklaager , lõkkeplats , kus alailma kogunes noori tulipäid vaidlema ... </s> </p>
<p> <s> Mart Raja oli arvanud , et elab koos mälestustega sellest laagrist , et see oli ilusamaid kogemusi ta nooruses , ja äkki oli ta silmitsi lausa higile ajava , paanikat tekitava arusaamisega , et ei suuda enam neid juunipäevi meenutada . </s> <s> Möödunud polnud ju rohkem , kui vaid veerand sajandit . </s> <s> Talle ilmusid näod , üks pilbaspeenike tüdruk , kes oli natuke läbipaistev , justkui helesinine , Aelita Maaversioon , ainult et suitsetas mis hirmus . </s> <s> Ja ta proovis seda nägu võrrelda tänase tuntud lastekirjanikuga , eluterve ja tugevalt maalähedase naisega . </s> <s> Talle kangastus üks valgetverd poisinägu , kes sügava rinnahäälega igal võimalusel kuuldavale tõi mingi mitte kedagi huvitava ja peaaegu arusaamatu teooria , vist luulekeelest või mingist intellektuaal-emotsionaalsest meditatsioonist Kogu tänane kultuurieliit oli koos . </s> <s> Tookord küll " Nooruse " aastaautorid , siis kamp lõbusaid ja lärmakaid kunstinoori , siis suur hulk tolleaegsest kirjanikkonnast , teadlasi Loomingulise noorsoo suvelaager vabariikliku komsomoli keskkomitee egiidi all ja rahakotil . </s> </p>
<p> <s> Mart oli sellesse seltskonda sattunud pooljuhuslikult . </s> <s> Talle oli lapsest saadik selge olnud , et kõige vähem lubas see totalitaarrežiim vabadust just nimelt inimvaimule . </s> <s> Kui mingisugune eneseväljendus üldse võimalik oli , siis üksnes ditürambide vormis valitsevale klikile . </s> <s> Ta oli oma aega alati pidanud keskaja kõige otsesemaks sugulaseks . </s> </p>
<p> <s> Laulda kiitust helgele tulevikule ja kommunismiideaalidele , ei olnud just see vabadus , mida ta kogu hingest kasutada oleks tahtnud . </s> </p>
<p> <s> Tõsi , mõnda aastat oli noorte kirjanduslooming pakkunud näiteid tunduvalt suuremast vabadusest , ja isegi olude leebe , väga varjatud kriitika oli mõnel juhul sallitud , kui seejuures üldise hoiakuna demonstreerisid selget lojaalsust . </s> </p>
<p> <s> Luulekatsetusi oli Mart nokitsenud üksnes iseenda tarbeks . </s> <s> Tal oli neid ajapikku kogunenud paras kaustikutäis . </s> <s> Viimases paarikümnes oli vist isegi mingi idu sees olnud . </s> <s> Need olid sündinud , nii kummaline , kui see ka nüüd ei paistnud , sõdurielu kestel , kui tihtilugu polnud nädalate viisi aega kirjugi kirjutada . </s> <s> Ta oli rookinud köögikatlaid ja endamisi korrutanud : vihmapiiskade hääl lehtedel , tolm hakkab lõhnama teedel , higi ja saapamääre Liigutuste rütmis jooksid silbid , alateadvuses sündisid riimidepaarid , tuhandete kaupa , et kaduda , lennata kokkukägardatuna prügikorvi . </s> </p>
<p> <s> Pikk luulelugu postil seisvast tunnimehest , kellele langeb kraevahele vihmapiisk , valgub kuumavat , armunud keha mööda ja aurub vööni jõudmata kandes kevadöise laotuse alla ehtsat noort tunnet . </s> </p>
<p> <s> Millalgi olid need read küpsenud , ja kui tuli juhus haarata sulg , sündis kõik paberil mõne minutiga . </s> <s> See protsess oli olnud lakkamatu , saatnud meest ka kõige vingemate katsumuste tundidel . </s> <s> Talle meeldis , kui nii saab üldse öelda sunnitud tegevuse kohta , mis sulle surmahirmu põhjustab , talle meeldis ronida kaljuseinal üksi , teistest märgatavalt eemal , et oleks võimalik selles peaaegu nutuähmis , mida põhjustab undav kuristik su vabisevate jalgade all , korrutada tasahääli , vaevukuuldaval pominal : hele , ja sügavaid helli sosinaid saadab pilvedel teele . </s> <s> Kuu külm küünikumuie südant puutumas jäise kompressina ... </s> </p>
<p> <s> Niisiis oli ta istunud 1963. aasta septembris ühes ilmetus Pelgulinna kohvikus hallist marmorist lauaplaadi ääres , oli oodanud ja joonud lonkshaaval kohvi , ning äkki oli rindkere südame kuuma survet lõhkemiseni täis , nii et talle tuli lämbumisehoog peale . </s> </p>
<p> <s> Noor pereema oli koos tütrega , vaatas kiirustades ja turtsakalt ringi , istus pakutud toolile , kasis lapse ninaalust , küsis sarkastiliselt muiates — mis siis kuulub ? </s> <s> Kas enam ei pea kuhugi ära jooksma ? </s> </p>
<p> <s> Reet muidugi noris tüli , nagu ta seda alati teinud oli , ainult et nüüd , tundis poiss , polnud see enam mäng , vaid ta otsis tõepoolest võimalust riidu minna . </s> <s> Oli siin ehk enesekaitset ? </s> </p>
<p> <s> Tütre nimi oli Raili , saanud just pooleteise aastaseks . </s> </p>
<p> <s> Klapib , oli Mart mõelnud . </s> <s> Isa Raivo , tütar Raili , ja ka matemaatika klapib . </s> <s> Kuuekümne esimese maist kuuekümne kolmanda septembrini on kakskümmend kaheksa kuud . </s> <s> Üheksa pluss kaksteist pluss kuus on kakskümmend seitse . </s> <s> Niisis , peaaegu , et pulmaööl tehtud , kui siiski mitte natuke varem . </s> <s> Sünnipäeva ei hakanud ta küsima , selge , et kusagil kuuekümne teise veebruaris . </s> </p>
<p> <s> Nagu nuhtlus , soonis kõhtu vöö vahele topitud kaustiku kalingurkaane terav serv . </s> <s> Mart võitles endaga , kuid jättis lõpuks käe pluusipõue ajamata . </s> </p>
<p> <s> Ta oleks võinud sinu tütar olla , oli Reet nähvanud . </s> <s> Mehehakatis oli selle peale vist pea õlgade vahele tõmmanud , mõtles Mart Raja nüüd ja muigas . </s> <s> Ainus tunne , mida lapse nägemine tekitas , oli vastumeelsus . </s> <s> Ta püüdis endale isegi mitte mõttes tunnistada , et Reedul on inetu tütar , roosakalt punapäine ja suuri hõredaid tedretähti täis Kas see vastumeelsus tuli tõesti üksnes sellest , et tüdruk tema jagu polnud ? </s> <s> Oleks temalt , siis ei saaks ta ju punapäine olla . </s> <s> Nad mõlemad Reeduga olid brünetid ... </s> </p>
<p> <s> Kaustik jäi põue . </s> <s> Hüpates üle kohvikutunni ajal sadanud loikude , mis sinitaevast peegeldasid , kihutas seikluslusti täis , vabadusest poolsegane Kaukaasia päikesest mustaks põlenud ja selle soojusest pakatav suvesärgis nooruk linna teise otsa , kohtuma ühes teises äärelinnakohvikus ühe teise tüdrukuga , et talle lugemiseks anda kehasoojusest kaardu kooldunud kaustik , mis sellest , et laulud seal olid hoopis teisele emalinnule lauldud . </s> </p>
<p> <s> Mis on luule muud , kui püüe mõtestada ennast ajas . </s> <s> Aga see , nimelt mõtestamine , aimas Mart Raja , kibestunud ja üksik , oma karjääri tipule jõudnud mees , on olemuslikult vägivald tõe kallal . </s> <s> Tõde , see tõeline , päristõde eksisteerib meist eraldi , suure ja ükskõiksena , aimamatuna nagu öökulli hääletu lend , või siis luuresatelliit orbiidil , näeb ja kuuleb kõik , jätab meelde , ja mitte keegi ei tea , mida ta sinust tallele on pannud . </s> </p>
<p> <s> Ta oli elanud pärast sõjaväeteenistust nagu õnneunenäos . </s> <s> Nii võis tunda end Odysseus , kui kodurannad lõpuks paistma hakkasid . </s> <s> Sa teed midagi , mille lõpp on hämaruse peidus , see pole kuidagi ettemääratud , sa ei tea , mis sellest saab , sa lähed vastu igale katsumusele , jätmata endale mingit tagasiteed . </s> <s> Nagu maadeavastaja merele seilates , teadmata veel , et teed Indiasse takistab terve võõras kontinent . </s> <s> Ja kas see neetud Maa ikka on kera või hoopis ketas , mille serva taga loksub kõiksuse ookean ? </s> </p>
<p> <s> Ta oli tagasi , ja kuna tal polnud kroonikust kojalaulikut kaasas olnud , oli ta ise enda lüürilise mina seikluste ja tunnete kirjeldused põiminud neisse kaustikulauludesse . </s> <s> Sisuliselt teenis ta enesekujutlust nagu pühapilti , kasis seda hoolikalt võrdlemisi puhta kaltsuga , et need , kes seda uskuda tahavad , seda nakkkust kartmata suudelda võiksid Mis see siis muud oli ? </s> </p>
<p> <s> See algas ühel augusti pealelõunal , instituudi teadetetahvli ees trügijate summas . </s> <s> Kui hiilgavalt oli emake loodus relvastanud Eestimaa naissoo noorust eluvõitluseks ! </s> <s> Aserbaidžaanis oma kasvuga päris kena keskmise hulgas , oli Mart Rajal siin kontsade ja kõrgete soengute tõttu lausa lootusetu teada saada , kas teda on arvatud üliõpilaseks , kas ta peab tagasi kihutama , et oma asjad kokku pakkida ja demobiliseeruda , või siis seisab tal ees veel N kuud turnimist vihmast libedatel kaljujärsakutel ja redutamist haisvates pilliroomülgastes . </s> </p>
<p> <s> Koos temaga püüdis sellele küsimusele vastust saada ja naeris lootusetult üks kena väikesekasvuline šatään piiga . </s> <s> Mart viipas ta taganema , vabamasse vette . </s> <s> " Nii , läks ! " </s> <s> Ta tõstis tüdrukut vöökohast , heitis ta peaaegu õhku , astus sammu kõrvale , nõtkutas põlvi ja piiga istus tal korraga õlal , rebis hirmuähmis ta juukseid ja protesteeris . </s> </p>
<p> <s> Neile tehti veidi isegi teed , ja nii sai poiss oma tulevase abikaasa suu kaudu kuulda , et nad mõlemad on valitud erialale sisse saanud , flöödimängija ja iluvõimleja Silja ning viiuldaja-sambist Mart . </s> </p>
<p> <s> Nii polnudki luuletajahakatisel vaja end alandada teravusi pilduva noore pereema ees , toppida lugemiseks hingepuistamisi , mis üksnes luulevormi tõttu veidigi talutavalt piinlikkusest vabanenud olid . </s> <s> Neid luges teine naisolevus ja kiitis , kui siiralt või hambad tangis , ei saanud hiljem seda teemat raudselt vältiv mees kunagi teada . </s> </p>
<p> <s> Milline ahvatlus vaataski vastu sellest tõotustest pakatavast tudengimaailmast , milline ka poleks olnud noore mehe eneseusk , peagi ilmnes , et lihtsalt võimest teisele inimesele käsikähmluses haiget teha , ei piisa hoopiski isikuvabaduseks . </s> <s> Kui seni oli maailm rünnanud teda labasuse , kambavägivalla ja mõnitustega , siis nüüd , kus Mardi käest võis kergesti kitli peale saada , isegi enam ei proovitud . </s> <s> Aga see ei tähendanud ometi , et tal oleks lastud olla see , kes ta olla tahtis . </s> </p>
<p> <s> Kohe päris õpingute alguses , kui oli tulnud aeg kursuse elu korraldama hakata , sattus ta võõrasse intriigi . </s> <s> Põhjus oli iseenesest tühine . </s> </p>
<p> <s> Sel ajal , kui tema inimeste tapmise kunsti studeeris , olid teised temavanused siin jõudnud mõtlema hakata , et repressioonid on seekord ilmselt siiski pöördumatult minevikku vajunud , ja mõnigi neist noorukitest oli arvanud , et koos uue ajaga võivad nad hakata osa saama kõigest , mis siin elus toimub . </s> <s> Selgus , et tolles punktis mõtleb osa ühiskonnast teistmoodi . </s> </p>
<p> <s> Konkreetselt nägi asi välja nii : oli keegi Toivo Kulden , kelle vilajas , heas sinises ülikonnas , veidi vimmas kuju liikus sagedasti mõne õppejõu lähikonnas . </s> <s> Ilmnes , et see blondide , hästi kammitud juustega ja veidi ülbe naeratusega olevus oli otsustanud kursuse vanemaks saada . </s> <s> Ja leidus teisi , kes ütlesid üsna kuuldavalt , et seda kuradi persepugemise liimukat nad igatahes selle koha peal näha ei taha . </s> </p>
<p> <s> Mart läks mänguga kaasa . </s> <s> Kui too ülbe vibalik tõesti on olnud ühe Tallinna keskkooli komsorg ja kuuldavasti hea kuulmise ja selge nägemisega indiviid , kelle tähelepanekuid on usaldatud , siis las käia ! </s> <s> Koosolekul , kui Mardi nime kiiresti vahelehuiganud kaaslased teiste selja taha varjusid , tõusis ta pikkamisi püsti . </s> <s> Jah , tema on Mart Raja . </s> </p>
<p> <s> Mäng oli niigi juba rikutud . </s> <s> Otsustajad olid lootnud , et kiiresti esitatud kandidaadi järel tekib paus ja jõutakse ka teha ettepanek — nimekiri sulgeda , aga ei jõutud . </s> </p>
<p> <s> " Kas te komsomoli kuulute ? " tahtis üks vaospeetud käitumisega tegelane temalt teada . </s> </p>
<p> <s> Ta astus esile , palus käeviipega sumisema hakkavalt saalilt vaikust . </s> <s> Ta hääl oli just nagu loodud selleks , et suuri pateetilisi tõdesid rahvale kuulutada . </s> <s> Ta kõmistas : " Ma saan aru kaasvõitlejate soovist käesolevale protseduurile demokraatlikku ilmet anda , aga ma kinnitan teile , et ma pole selle ülesande jaoks sobiv mees . </s> <s> Ma teen tipptasemel sporti ja see võtab kogu mu vaba aja , viimase minutini . </s> <s> Sellepärast palun ma enda nime siit tahvlilt maha pühkida . </s> <s> Aga et valimised oleks valimised " Oli kokkulepitud , et ta enesetaandamise käigus nimetab omapoolseks kandidaadiks ühe teise poisi . </s> <s> Ei osatud oodata , et ta seda nii veenvalt teha mõistab . </s> <s> Ta sai nende mõne lause eest vägeva aplausi . </s> <s> Toivo Kuldenile anti ainult neli häält ja ta jäi Marti , kui selle intriigi täideviimise tööriista , vihkama . </s> <s> See kestis veel aastaid peale kooli lõppugi , aga see selleks . </s> <s> Kohe kähku , enne , kui nädal mööda läks , tuli Mardile kutse selle kooli ühte kõige tähtsamasse kabinetti . </s> <s> Tal oli isegi piinlik , sest mees , kes talle istet pakkus oli vist umbes seitsmekümnene , tursunud silmadega ja üleni hõbehall . </s> <s> Tema haiglast nägu kaunistas vana koolimehe mõistev ja tark ilme . </s> <s> Ta päris veidi käriseval häälel , millised suhted on noorel tudengil hariduseluga ? </s> <s> Miks valis ta nimelt selle eriala , kuidas kujutab ennast tulevase pedagoogina ? </s> <s> Poisi vastuste peale ta vaid noogutas , aga tunda oli , et võttis selle jutu sisuliselt teadmiseks . </s> <s> Siis , seadnud vanamoodsad prillid ninale , veidi nohisedes , alahuul ülahuule peale tõmmatud , avas ta mingi kausta ja luges sealt üht paberit , noogutas mõistmise märgiks , nagu oleks praegu just aru saanud kuidas asjad tegelikult on , ja kiigates üle prillide , päris — kas on õige , et üliõpilase isa elab Rootsis . </s> </p>
<p> <s> " Ma pole oma isa kunagi näinud , vähemalt ei mäleta et oleksin , " ütles Mart . </s> <s> " Mul pole temast mingeid andmeid , " lisas ta ja äkki tärganud lootuses , et võib-olla siin polegi käsil nina tõstnud vastalise karistamine , äkki on selle väljakutse taga midagi muud , mõni teade : " Kas temast on midagi kuulda ? </s> <s> Meile on alati kinnitatud , et ta viibivat Eesti NSV territooriumil . " </s> </p>
<p> <s> Oli näha , kuidas mees pead nõkutas , kuidas ta ilme kõhkles Mardi poolse altvedamisepüüde ja lihtsameelsuse vahel ning näis otsustavat viimase kasuks . </s> <s> " Ja teie onu on Ameerika Ühendriikides politseinik ... " </s> </p>
<p> <s> Mart kuulis ise , kuidas ta hääl muutus mahedaks ja madalaks . </s> <s> " Sellist onu mul päris kindlasti ei ole ! " </s> </p>
<p> <s> Mees plaksatas kausta kinni ja sõnas : " Ise teate te kindlasti kõige paremini Muuseas , oleks kahju , kui meie haritlaskonna traditsioonid katkeksid . </s> <s> Sellest oleks äärmiselt kahju ! </s> <s> Mõelge selle peale . " </s> </p>
<p> <s> Sellele jutuajamisele oli Mardil valmis kaks hinnangut , üks toonane , maapeale raputatud väga ennast täis nooruki tormiline põlgus ning praeguse koolimehe kibestunud resignatsioon . </s> <s> Tookordne koolipapa , kes tundis hästi neid usalduslikke jutuajamisi , millele järgnevad puhtsüdamlikud ülestunnistused , kes eeluurimiskambriga aasta jooksul seestpoolt tutvust teinud , oli ilmselt küpseks arvatud , et teda võiks noore nõukogude pedagoogilise kaadri kasvatamise vastutusrikkale tööle lubada . </s> <s> Mida see mees ise mõtles ja millega riskis , kui Mardi kooli jättis , oli nüüd veel vaid tähtsusetu uudishimu asi . </s> <s> Teistsuguseid mehi sellele ametipostile oleks ju vast olnudki võtta , aga need oleksid siis August Sussi leerist olnud . </s> <s> Muid polnud , ja kui oleks olnud , poleks saadud võtta . </s> </p>
<p> <s> Lühidalt — vahend oli eesmärki väärinud . </s> <s> Marti ei hirmutatud küll surmani ära . </s> <s> Rohkem , kui temale endale , oleks koolist lennutamine emale haiget teinud , ja selles mõttes oli vahend täpselt valitud . </s> <s> Ta ei pugenud kuhugi peitu , aga ta andis järele põlgusele , mida ta alati igasuguse intrigaanluse ja mässu vastu tundnud oli . </s> <s> See oli nii tühine , trügida mingiks kursusevanemaks , nõuda sõnakese rohkem hääleõigust . </s> <s> Mardi maailmapilti oli tublisti kainestanud kogemus kuuekümne teise aasta oktoobrist . </s> <s> Need kuus päeva , kui lausa tundsid , kuidas värisevad neile tõelistele nuppudele asetatud sõrmed , kui maailma saatus rippus juuksekarva otsas . </s> <s> Eriüksuses , mis sest , et viimases mägipõrgus maailma piiril , said sellest pingest tõelise ettekujutuse . </s> <s> Kui üks võimuusurpaatorite punt oli valmis kogu tsivilisatsiooni prügikasti lennutama , et ainult maailmale oma tahet dikteerida saaks Kuidas võis loota , et mingi tudengite vabameelsus neid nende tahtes kõigutada saaks ? </s> <s> Kes soovis , võis ju omal nahal proovida ! </s> <s> Ja hiljem , töötades spordikoolis , võitlusalade treenerina , teadis ta , et tegeleb millegagi , mis aitab noortel kompenseerida allasurutusest tekkivat norutunnet ja juhatab neid eemale tulipäistest lollustest , mis kunagi ja kusagil pole tervislik ajaviide , mõnes maailmanurgas , ilmselt klimaatiliste tingimuste tõttu , aga lausa eluohtlik . </s> </p>
<p> <s> Ta polnud kindel , kas see maapeale raputamine kuidagi ka luuleharrastusele mõjus , aga soiku see asi tal igatahes jäi . </s> <s> Ta sai vanemaks , tunded kainenesid . </s> <s> Enam ei tekkinud vajadust iseendast lugulaule kokku kirjutada . </s> <s> Aga see , mis juba paberil , säilis nagu prepareerituna neis tindiridades . </s> </p>
<p> <s> Mis mõnu oleks tunnetest , kui me neid teiste inimeste nina ees liputada ei saaks ! </s> <s> Mis mõnu on elust üldse , kui pole pealtvaatajaid ? </s> <s> Mida ta siis praegugi muud tegi , kui otsis agaralt publikut Mart Raja elule ! </s> <s> Tema , kes igasugust tundlemist ometi põlgas ... </s> </p>
<p> <s> Neist kaustiku luuletustest ei saanud ta enne rahu , aina painasid need ta meelt , kui ta olulisemad neist oli turule viinud . </s> <s> Mõned ilmusid " Nooruses " , teised siin-seal ajalehtede kirjandusnurkades . </s> <s> Kuuekümnendate keskpaiku luuletasid isegi tänavapühkijad . </s> <s> Nende luulekatsete tõttu oli ta selles nooruse suvelaagris , tema , kes ei arvanud , et selle režiimi ajal saaks ennast väljendada , reetmata miljoneid ohvreid . </s> <s> Ja äkki , siin , keset kümneid omasuguseid , kellest keegi ei rääkinud ajalehevalesid , kus luuletoimetaja ütles sinikahvatukesele poetessile — kirjuta või " Horst Wessel Lied " ja mina trükin ära , peaasi , et sa seda hästi teed . </s> <s> Selles kambas hakkas Mart Raja kahtlema , kas tema maailmapilt ikka on õige , kas ta viha võõrvõimu vastu pole mitte liialdatud ? </s> </p>
<p> <s> Paralepas oli korraga Henrik Kalju — uus , jõuline kogemus . </s> <s> Ta mäletas , nad istusid kahekesi restorani terrassil , jõid mingit napsi ja õlut , oli õhtule kalduv päike , oli suvi ja vabadusehetk , oli meeste sõpruse tugev ja rahulik tunne . </s> </p>
<p> <s> Henrik oli vanem . </s> <s> Ta kuulas Mardi vaimustatud juttu , natuke hajevil , muheledes , teatava unisevõitu skepsisega . </s> </p>
<p> <s> " Noh , vaatame ... " </s> <s> Tema oli Stalini aja noor , oli hoopis kainem , ja näis ka , et ühiskonnaprobleemid teda eriti ei puudutanud . </s> </p>
<p> <s> Mart ei teadnud , miks see suur ja tugev , alati veidi endassetõmbunud , sisimas kõige üle muigav näitleja talle nii hetkepealt meeldima hakkas ? </s> <s> Eelkõige näis too teesklematult huvi tundvat kõrtsi ja naiste ja mere ja päikese vastu . </s> <s> Oli tunda , et Eda ta küljes ripub ja meest natuke segab , aga Henrik ei lasknud sellel tuju rikkuda . </s> </p>
<p> <s> Järgmisel õhtul olid mehed kahekesi restoranis . </s> <s> Näitleja kiindus pilguga ettekandjasse , ja Mart ei saanud ütlemata jätta , et tema meelest on tüdruk natuke kulunud ja labane , mille peale Henrik iseteadlikult muigas . </s> <s> Ta tellis šampust ja šokolaadi . </s> <s> Kui näitsik nõutu kohale tõi , ulatas mees kergelt krõbisevas hõbepaberis tahvli ettekandjale . </s> <s> " See on teile ! " </s> </p>
<p> <s> Elegantne viis jootraha anda , tunnistas Mart mõttes . </s> <s> Tema ei manipuleerinud kunagi naiste edevusega . </s> <s> Ta vaatas kõrvalt ja kehitas mõttes õlgu selle üle , kuidas vanem sõber õhtu edenedes piiga pead metoodiliselt segi ajas . </s> <s> Et see oleks olnud kuidagi alatu või autu Noh , seda ta nüüd ka just ei arvanud . </s> <s> Võrgutada saab ainult neid , kes seda ise väga soovivad , teadis ta juba ammust ajast . </s> <s> Nii ta ka Henrikule ütles . </s> </p>
<p> <s> " Mitte kuhugi üks naine ei pääse ! " </s> <s> Koos joodu hulgaga näis kasvavat näitleja minatunne . </s> </p>
<p> <s> Mõnusas lõõgastuses tundis Mart , et selle mehega on lahe olla . </s> <s> Aina oli ta oma liiga madala ja liiga tõsimeelse häälega , vihaselt mõjuva valmisolekuga omi väljaütlemisi kaitsta , inimestes võõrastust tekitanud . </s> <s> Ta oli ikka veel kinni neis aastais , kus talle , kui vaikivasse olekusse sunnitud alamklassi liikmele , oli kohe ja jõhkralt koht kätte näidatud , kui ta vähegi julges midagi väita . </s> <s> Seejuures oli tal alati midagi öelda . </s> <s> Lapsepõlv kahekesi emaga , kes polnud lihtsalt haritud inimene , vaid vägagi avara silmaringiga ja seejuures kutsumuselt õpetaja , kes oli talle andnud sellise koduse teadmistepagasi , mis poisi kamba hulgas igal juhul võõrkehaks tegema pidi Oleks juba aeg sellest solvatu sõnakasutuskirest jagu saada olnud ! </s> </p>
<p> <s> Henrik ei võtnud Mardi juttu suurt kuuldagi , naeris mõnusalt ja kuulutas omi seisukohti , mis olid tihti vaieldavad , kuid alati üllatavad ja uudsed . </s> <s> Kui selline mees tahtis uskuda , et tema on tõepoolest võtja ja jätja , las ta siis uskus ! </s> <s> Mart jättis sõbra kõrtsi , kui nägi , et sellel ettekandjaga tõepoolset tõsi taga oli . </s> <s> Ta mäletas tänase päevani sooja ja tuuletut suveööd , heledat taevast mändide kohal , vaid õige pisut laineid veeretavat veepinda , mis rannast kaugemal õõtsus öövalguses nahkjalt , tüünelt . </s> <s> Ta võttis jalad paljaks ja kahlas poole põlveni vees , uitas laisalt ja kiirustamata , kuni joove taanduma hakkas . </s> <s> Laagris valitses öörahu , Mart puges oma telki ja jäi peaaegu hetkepealt magama . </s> </p>
<p> <s> Hommikul kohtas ta sööklateel Henrikut ja Edat . </s> <s> Noorik oli näost ära ja tujutses , mees naeris . </s> <s> Peale sööki , kui Eda oli minema läinud , tegi Henrik terrassil suitsu ja rääkis selle juurde eneseimetlusest särades — ta olevat pudeli kaasa ostnud ja ettekandjat saatma läinud , kulku olevat täpselt tüdruku käekotti mahtunud . </s> <s> Kusagil linna servas , kui tal juba kõmpimisest paras tüdimus peal , oli ta kuulda saanud , et teed on veel pikalt , näitsik elavat teises linnaservas . </s> <s> " Võtsin sõnalausumata käekoti , tegin lahti , pistsin oma pudeli tasku ja tulin tulema ! " </s> </p>
<p> <s> Selgus , et Eda katkutud välimus oli selle sama pudeli süü . </s> <s> Ilmselt hirmust , et Henrik jälle kolama läheb , oli ta kampa löönud , nad olid end telgis küünlavalgel täispurje tõmmanud . </s> <s> " No ja tead ju küll , ega siis ikka ei magata ka ... " </s> </p>
<p> <s> Miks Henrik seda rääkis ? </s> <s> Miks rääkis kolmekümneaastane , teist korda abielus olev mees seda endast kuus aastat nooremale ja näis lootvat , et need tembud kutsuvad sõbras kadeduse välja või lõbustavad teda ? </s> </p>
<p> <s> Igatahes ei olnud küll see külg põhjuseks , miks see mees Mardile meeldis . </s> </p>
<p> *** </p>
<p> <s> Mai keskpaiku , kui ilmad olid soojale läinud , kui kõik lehtis ja lõhnas , kui tekkis tülpimus tööst üksnes mõeldeski ja hing igatses kusagile loodusesse ja vaikusse peitu pugeda , leidis Mart Raja taas postkastist EVL-i läkituse . </s> <s> Seekord ei olnud sellele küll alla kirjutanud vana kallis koolivend Põldotsa Aadu , vaid keegi kolonel Remmel , ülemjuhataja . </s> <s> Seekordne läkituse toon oli natuke isegi ähvardav . </s> <s> Kui Sulle pole võõras südametunnistus , kui soovid elada vaba kodanikuna vabal maal ... </s> </p>
<p> <s> Mees jäi selle kirja kohal mõttesse . </s> <s> Ta ei teadnud hetkel ühtegi institutsiooni , kes peaks selliste kolonelide vastu huvi tundma . </s> <s> KGB teeb , kui teada saab , suurest rõõmust püksi , mõtles direktor , ja samas taipas , et tõenäoliselt teab KGB sellest loost vägagi hästi . </s> <s> Oleks lausa ime , kui ei teaks ! </s> </p>
<p> <s> Millal see oli ? </s> <s> Võib-olla kaheksakümne viienda paiku . </s> <s> Igatahes ühel varasügise soojal õhtul , kui ta istus klaasverandal ja valmistus literatuuritundideks . </s> <s> Ta kuulas , klapid peas , plaate , mõtles kuulatu üle , tegi märkusi . </s> <s> Tal oli vaja neidsamu lugusid lastele tutvustada ja lahti seletada , juhtida tähelepanu peateemale , seletada stiilivõtteid ja orkestreeringut . </s> </p>
<p> <s> Oli üsna pime , ainult tänavalampide kollane ja tema oma väike märkuste tegemiseks vajalik laualamp . </s> <s> Ja kollaste lehtede habin ning veerlemine öötuules , kui ta klapid peast võttis ja suletud silmil mõtteid kogus . </s> </p>
<p> <s> Mingi Volga eksis siia , linnatagusele tühermaale viivale vaiksele tänavale . </s> <s> Siin ei olnud kellelgi Volgat . </s> <s> Auto peatus kusagil ülejärgmise krundi kandis . </s> <s> Mart ei mõelnud sellele , see lihtsalt jäi talle meelde . </s> <s> Samas pani ta klapid pähe ja langetas helipea plaadile . </s> </p>
<p> <s> Paam , paam , pamm , paa Saatuseteema , langev rida , mis on nagu trepist laskuvad sammud , eellöök , siis orkestriatakk ... </s> </p>
<p> <s> Ta nägi kedagi elupuuheki tagant tulemas . </s> <s> Läbi aialippide ja haljastuse alumise , hõreda oksarähmiku paistsid vaid jalad . </s> <s> Paam , paam , pamm , paa ... </s> </p>
<p> <s> Tulija trügis tema enda väravast sisse , lüheldane ja kõhn mees , see oleks võinud ta ise olla , mõtles Mart . </s> <s> Naabrid kindlasti nii arvaksidki , et ta tuleb hilja koju ... </s> </p>
<p> <s> Loomulikult ei olnud ta kahestunud , see tulija oli nagu jahukastmega kaetud , albiino ja tedretäpiline Aadu Põldots , ammuilma siit linnast kadunud kunagine suur klassivend , vääramatu jõu ja omaenda seadustega kohtumõistja . </s> <s> Kui kehv ja niru ta välja nägi ! </s> </p>
<p> <s> Mart lülitas grammofoni välja . </s> <s> Autolift tõstis pea tasase kääksatuse saatel üles ja korundnõelake jäi tulede helgis vaikselt kiikuva plaadi kohale ootavalt rippu . </s> </p>
<p> <s> " Tere ! " </s> <s> Aadu sirutas , ise rõõmust särades , oma käe Mardile , kes seda vastumeelselt surus . </s> <s> Oleks ilma selle kätluseta küll läbi saanud , mõtles ta . </s> <s> Ei , mingit alandust ega vimma ta enam ei tundnud . </s> <s> Aga ka mitte kohtumisrõõmu . </s> </p>
<p> <s> " Midas , sa siis siin nii kuulad , ah , panid pere magama , ise siin ? </s> <s> Mis see on miski seksmuusika või , et ei kõlba teistele kuulata ? " </s> </p>
<p> <s> Võõras vahtis teda säraval ilmel nagu koer , kes on kätteõpetatud trikiga hakkama saanud ja ootab kiitust ning vorstiräbalat . </s> </p>
<p> <s> " Mis kuulub ? " päris Mart . </s> <s> Talle ei meeldinud , et see ammuilma võõraks jäänud mees tema ees ilmselgelt poeb . </s> </p>
<p> <s> Aadu tuld Haapsalust , tuld , et vähe vaadata kuida siin ka siis nüüd elu läeb . </s> <s> Tal tekkind öömajaga arusaamatusi . </s> <s> Ta tulnd vaatama , et ega Mart ikka ei keela , et ta saaks ehk omse omikuni küljeli olla . </s> </p>
<p> <s> See jutt Marti nüüd just särama küll ei pannud . </s> <s> Ta kujutles , lapsed on väikeses toas , suures on Silja , ja temaga on öösel alati aitamist , jooksmist rohtudega ja potiga Ta ei tundnud mingit rõõmu mõttest , et peaks ettetuppa , magamistoa ja köögi vahele võtma öömajale selle , tegelikult ikkagi jumala võõra ja pealegi vastumeelse mehe . </s> </p>
<p> <s> Samal ajal keris Aadu oma juttu edasi . </s> <s> Tema tegelevat nüüd tõsiste asjadega . </s> <s> Neil on oma organisatsioon , nad teevad tähtsat ja vajalikku tööd . </s> <s> Tal on praegastki ühes lendlehed . </s> <s> Mees tonksas oma kotti , kaarditaskut meenutavat pauna , mis näis olevat pungil täis ja kaunis raske . </s> </p>
<p> <s> " Oled sa autoga ? " küsis Mart . </s> <s> Talle meenus tema enda tööruum turvafirmas . </s> <s> Seal oli kušett . </s> <s> Ja seal oli ka öövalve . </s> <s> Las peavad silma peal , et see vabadusvõitleja kolama ei läheks . </s> </p>
<p> <s> " See see on , et põle mul miski autut . </s> <s> Mis , muidu , ma ikke kellegi juurde saaks . </s> <s> Kui sul võimalik põle , jätaks kasvõi koti sulle , raip , raske on paber tassida ! " </s> </p>
<p> <s> Mart istus ja kuulas endas plaadi algust . </s> <s> Kaks korda saatuseteema , siis eelatakk , siis atakk , siis natuke arendust , mis vaibub , siis saatuseteema kordus . </s> <s> Nelikümmend kaks sekundit , näitas kell randmel . </s> <s> Selle ajaga käib inimene maha viiskümmend meetrit , keerab aiaväravast sisse ja tuleb trepile . </s> <s> Seal , kuhu Volga peatuma jäi , on pooleliolev ehitus . </s> <s> Siiapoole elab üksik vanamemm , kellel küll keegi öisel ajal autoga külas ei käi . </s> <s> Nii vastas , kui kaugemal edasi , on igal pool koerad . </s> <s> Kuna need vaikisid , siis sai autost väljunu ainult siiapoole tulla ja tuli ka täpsel ajal. </s> <s> Miks ta räägib , et on jalgsi ? </s> <s> Ja kui tõesti jalgsi , siis miks sealt linnaserva karjamaade poolt ? </s> </p>
<p> <s> " Ma võin sulle öömaja pakkuda , " ütles Mart . </s> <s> " Ainult ühel tingimusel — seda kotti ei taha ma siin näha , ei sinuga ega sinuta . " </s> </p>
<p> <s> " No sa oled ka ikka ... " </s> </p>
<p> <s> Mart tegi jutule järsu lõpu . </s> <s> Miks peab tema kogu elu selle härra lendlehtedega kimbus olema , mõtles ta vihaga . </s> <s> Ta polnud senini päriselt uskumast lakanud , et ema töökohakaotus mingil määral ka tema kidakeelsusega seotud oli . </s> </p>
<p> <s> Kolmkümmend viis sekundit — ta võttis aega — peale seda , kui Aadu ta aiavärava sulgenud oli , kõlas öövaikuses autoukse kolksatus . </s> <s> Käivitamise ja paigaltvõtuni läks küll veel vähemalt viis minutit , aga seal olid ehk ka veidi targemad mehed mängus ... </s> </p>
<p> <s> Eesti vabadusvõitlejate Liiga malevaülem major Põldots Politseiprefekti poeg ! </s> </p>
<p> *** </p>
<p> <s> Keegi koputas uksele ja käsipõsakil istuma jäänud Mart Raja võpatas . </s> <s> Olgu , et veel suur valge , kell oli ikkagi juba ligi kümme õhtul . </s> <s> Seda enam imestama panev oli külaline . </s> <s> Säraval ilmel seisis hämaras koridoris väikesekasvuline , ilus naine ja hoidis süles viiulivutlarit . </s> </p>
<p> <s> " Milline üllatus ! " lausus Mart Raja . </s> <s> " Astuge edasi , Merike ! " </s> </p>
<p> <s> Ta tulnud Tallinnast , oli terve tee sõitnud nagu unenäos , seletas proua Täht . </s> <s> Ta ei suutnud jätta tulemata , kuigi ta vabandab hilise tülitamise pärast . </s> <s> Ta sai Olbrei viiuli kätte ja ta lihtsalt peab seda kellelegi näitama ! </s> </p>
<p> <s> Kuni naine rääkis ja viiulivutlarit avas , oli Mart jõudnud teevee sooja panna , siis istus ta elutoa diivanil , põsk kahele sõrmele toetumas , jalg üle põlve ja ootas . </s> </p>
<p> <s> Blondiin tõstis pilli õrna ja piduliku liigutusega lõua alla , seadis häälestust ja asetas siis poogna keeltele . </s> <s> Ta nagu mõtles hetke , mida mängida . </s> <s> Midagi kaunist ja suursugust hakkas voolama neilt keeltelt ja tuba täitus viimase nurgakeseni muusikaga . </s> <s> Takt kiirenes ja viiuldaja siirdus kõrgemale . </s> <s> Kuidas küll pikad pärlmutterlakiga küüned ei sega tegemast sellist veatut vibraatot ? </s> <s> Meloodia voogas ja väreles . </s> <s> Selles laulis kogu mängija hing . </s> </p>
<p> <s> Mart ei talunud kuigi pikalt pealtvaataja rolli , ta otsis noodid välja , avas pianiino ja asetas sõrmed klahvidele . </s> <s> Nad nautisid koosmängu , kuni Merike korraga peatus . </s> <s> " Kas teil on midagi tulel ? " </s> </p>
<p> <s> Oligi viimane hetk . </s> <s> Teevesi oli keenud selle piirini , kus kann oleks pidanud kohe plahvatama . </s> </p>
<p> <s> Siis istusid nad tasside taga ja vaimustusest üleni särav Merike Täht , suutmata ikka veel rahuneda , kordas — see on nagu ime , ma pole kunagi niisugust elamust saanud , see on täiesti fantastiline ! </s> </p>
<p> <s> " Tekib küsimus , kas seda pilli raatsimegi lõpetajatele laenata ? " küsis Mart Raja kontrolli mõttes ja sai lõpuks õpetajanna maapeale . </s> </p>
<p> <s> " Kuidas ? " </s> </p>
<p> <s> Ei , ta tegi loomulikult vaid ebaõnnestunud nalja , vabandas mees . </s> <s> Ta teadis , oma õpilaste eest oli Merike valmis rinnaga seinu maha murdma . </s> <s> Selleks oli naine ju täna pillile järele sõitnudki , et jõuaks selle vähemalt mõni päev enne aktust mängimiseks anda . </s> <s> Võõra instrumendiga ju kohe midagi ära ei tee . </s> </p>
<p> <s> " Hästi ! " ütles Mart . </s> <s> " Homme teeme koosoleku ! " </s> <s> Oli kaks kandidaati , kes võiksid selle au osaliseks saada . </s> <s> Õnneks olid mõlemad Merikese õpilased , mõtles direktor . </s> </p>
<p> <s> " Mis tee see on ? " taipas proua Täht viimaks küsida . </s> <s> Ta hakkas tõepoolest õnneuimast ärkama . </s> </p>
<p> <s> Pärnaõied meega . </s> <s> Nii aromaatne ! </s> <s> Ja korraga ehmudes — issand , mis kell juba on ! </s> </p>
<p> <s> Nad olid tõepoolest kahekesi keset magavat linna , aeg üle südaöö , ja neile mõlemale meenus midagi , mis tekitas kohmetust ja pani naeratama . </s> </p>
<p> <s> Mart ei läinud naist auto juurde saatma . </s> <s> Mis sest , et hämarus ja uneaeg . </s> <s> Juhtuks keegi neid sel kellaajal koos nägema Siin oli lõpuks ikkagi väikelinn ! </s> </p>
<p> *** </p>
<p> <s> Viimaks avanes lava kõrval uks ja direktor sisenes . </s> <s> Saal vakatas . </s> <s> Inimesed karreena paigutatud tooliridadel ajasid seljad sirgu . </s> <s> Lõpetajate rivi lava ees kahises korraga . </s> <s> Hetkeks näis , et puhkeb üldine lõbus elevus , kuid samas tõsinesid ka noored ise . </s> <s> Midagi selles väheldases ja kuivetus , range pidulikkusega riietatud mehes sundis teda tõsiselt võtma . </s> <s> Eelkõige vist tema sisemine hoiak , mis talle enesele vähematki hinnaalandust ei lubanud . </s> </p>
<p> <s> Mart Raja oli ajanud habeme maha , ta näis äkki poisilikult noor . </s> <s> Kui poleks olnud vaevumärgatavat halli juustes , oleks talle vaevalt neljakümmetki pakutud . </s> <s> Ta oli küll kahvatu , aga enesekindel . </s> </p>
<p> <s> Kahvatus polnud üksnes päevitamata põskedest . </s> <s> Ta tuli saali ligi kümneminutise hilinemisega , sest just äsja oli tabanud teda lava taga ootamatu valuhoog . </s> <s> See tuli koos nõrkusega , võttis higile ja taandus pikkamööda . </s> </p>
<p> <s> Mart Raja kandis vasakus käes pakki tunnistusi ja paremas viiulivutlarit . </s> <s> Ta asetas need lauale , vahetas õpetajaskonna esindajatega mõne vaiksel häälel öeldud sõna ja pöördus koosviibijate poole . </s> </p>
<p> <s> Täna saadab nende kool ellu neljakümne teise lennu noori muusikuid , ütles ta vaiksel ja peaaegu kõlatul häälel . </s> <s> Lubatagu tal kuulutada pidulik lõpuaktus avatuks . </s> </p>
<p> <s> Eemaldunud mõne sammu rohelise siidlinaga kaetud lauast , võttis direktor parema käega vasakust kämblast kinni , pingutas end ja vaatas hetke maha . </s> <s> Kui ta siis rääkima hakkas , kõlas ta madal hääl äkki kandvalt ja selgelt . </s> <s> Ta rääkis lühikeste , asjalike lausetega . </s> <s> Ta meenutas tehtud tööd ja saadud teadmisi-oskusi , ta ütles , et ka need , kes omandatuga piirduvad ja midagi muud edasi õppima lähevad , on saanud kogemuse , kuidas enda kallal tööd teha tuleb , on võrratult haritumad muusika alal , kui kestahes teised . </s> <s> See jääb , ja see tasub nähtud vaeva . </s> <s> Siis soovis ta visadust ja tahet neile , kes valivad muusiku kutse . </s> <s> Nad valivad lõputu tee , tee täiuslikkuse poole , mida keegi ealeski lõplikult ei saa saavutada . </s> </p>
<p> <s> See on meie rahvale iseloomulik , me oleme muusikarahvana teinud ajalugu ja teeme veel , olgu jutuks kõige laialdasemad massiüritused või kõige kõrgemad tipud . </s> <s> Meil on see tavaks . </s> </p>
<p> <s> Ta meenutas Eesti viiulikooli rajajat Johannes Karl Paulsenit , kelle õpilane oli nende kooli asutaja ja esimene direktor Rudolf Olbrei . </s> <s> Olbrei õpilane on nende viiulipedagoog Merike Täht . </s> <s> Merike Tähe õpilased on Eveann Tõnnus ja Kaupo Kuusik . </s> </p>
<p> <s> " Me seisime nädala alguses raske valiku ees , kumba peaksime eelistama , sest me otsustasime , et kooli tänavune parim viiuldaja saab mängida lõpuaktusel Rudolf Olbrei viiulil , mida kool kui aaret on senini klaaskapis hoidnud . </s> <s> Kergenduseks otsustajatele loobus Eveann ise kandideerimast sellele aule , sest koolilõpu kingina on ta saanud väärtusliku pilli omanikuks ja tahtis mängida sellel . </s> <s> Niisiis , mul on heameel , et koos selle instrumendiga saan ma edasi anda traditsiooni . </s> <s> Pole võimatu , et seda sama pilli võib ulatada tänane lõpetaja Kaupo Kuusik kusagil tulevikus , mis ehk polegi enam teab kui kaugel , oma õpilasele , keda siis on peetud vääriliseks traditsioonist osa saama . </s> <s> Palun , Kaupo ! " </s> </p>
<p> <s> Ta ulatas viiuli , hoides seda teost ja lõuahoidjast sirgetel kätel , ilusale tõmmule noorukile , kes salajas naeratades pilli lõua alla tõstis . </s> </p>
<p> <s> Kurnatuna istus direktor laua taha ja surus pintsakuhõlma varjus käe vastu valutavat kõhtu . </s> <s> Ilmselt haavand , mõtles ta melanhoolselt . </s> <s> Ja pööras silmad ära , et mitte kohata Merike Tähe pisaratest pärlendavat pilku , samal ajal , kui mustas ülikonnas poiss saali pidulike helidega täitis . </s> </p>
<p> *** </p>
<p> <s> Mart Rajale meeldisid kandilised asjad . </s> <s> Tema käes muutus vorm iseenesest karmiks ja selgeks . </s> <s> Oli tema idee tuua aktus lavalt saali põrandale , rivistada toolid karreena , võtta kõik , nii noored muusikud , õpetajaskond kui külalised võrdseina selle sündmuse osaliseks . </s> <s> Seda nad ju tegelikult olidki , õpilased ja nende perekonnad ühelt poolt ja pedagoogid teiselt . </s> <s> Aktus oli nende kõikide aastaid väldanud pingutuse kokkuvõte . </s> </p>
<p> <s> Niisama karm ja kandiline oli direktori sõnavõtt . </s> <s> Sündmus on liiga pidulik , et selle juures nännitada , oli ta mõelnud . </s> <s> Ja ta sai kogu saali ohkama ja silmi pühkima , ilma et midagi sentimentaalset öelnud oleks . </s> <s> Võib-olla oli see tal ainus lend ellu saata . </s> <s> Olgu siis tehtud kõik nii , et poleks midagi endale ette heita ! </s> </p>
<p> <s> Ta on ikka veel nende minutite mõju all , mõtles mees , kui restorani fuajees end peeglist silmitses . </s> <s> Ei , silmad küll ei säranud ega pungitanud . </s> <s> Millest see liigne emotsionaalsus ? </s> </p>
<p> <s> Ta ei armastanud Tartut . </s> <s> See linn tekitas temas alati ängi . </s> <s> Võimatult vastumeelne oli pugeda suure õitekevade vihmaeelselt lõhnavas õhtus pimeda ja umbse saali taganurka , kuhu ta päeval oli laua kinni pannud . </s> <s> Tal seisis ees otsustav kohtumine ja ta pidi end selleks kokku võtma . </s> <s> Eda jättiski talle just ilusad kümme minutit keskendumiseks . </s> <s> Siis ta tõusis , selg sirge , liigutused mõõdetud , kõndis üle tantsupõranda ja tõmbas kannad kokku , kummardus sõnatult , ulatas küünarnuki , mille naine meeleldi vastu võttis . </s> </p>
<p> <s> Oli hämar , just piisavalt valge , et näha kaaslast ja liiga pime , et kaugelt vaatajale liialt silma paista . </s> <s> Eda oli sunnitud käekotist prille otsima , et Mardi avatud ja temale ulatatud menüüd lugeda . </s> <s> Ta tahtvat välja teha , oli Mart telefonis pareerinud võimaluse , et naine ta oma kitsa korteri väga erapoolikusse miljöösse kutsuda võiks . </s> <s> Mart vaatas seda natuke salapäraselt naeratavat nägu ja mõtles nukralt — miks ta küll üldse tahab Edaga suhelda ? </s> <s> Et see nende mõlema noorust meenutab ? </s> <s> Nad olid nii harva kokku saanud , aeg oli jäänud pidama kuhugi kuuekümnendaisse , omavahel olles tundsid nad end veel alla kolmekümnestena . </s> <s> Tegelikult olid nad nüüd mõlemad hoopis kogenumad ja sitkemad vastased . </s> <s> Seepärast näibki kõik nii hirmsasti silmakirjalik . </s> </p>
<p> <s> Kas on tõsi , et Mart hakkab kirjutama Henrik Kalju mälestusteraamatut , oli lavastaja temalt hommikupoolikul küsinud , kohe jutu alguses . </s> <s> Et ta seda nii otse ja sellise uudishimuga päris , muutis mehe valvsaks . </s> <s> Eda ei pea niisiis suud ! </s> <s> Ja miks see kedagi sel määral huvitab ? </s> </p>
<p> <s> Esialgu ta on sellest võimalusest vaid rääkinud , kuid ilmselt ütleb ära , oli ta kuivalt vastanud , mis avas lobisemishimulise mehe keelepaelad . </s> <s> Siin linnas olevat see teema juba natuke kurvaks muutunud anekdoot . </s> <s> Kõik ju teadvat , kes oli Henrik Kalju ! </s> </p>
<p> <s> Noh , ja siis ? mõtles Mart . </s> <s> Teie , va kingsepad , nüüd küll seda ei teadnud ! </s> <s> Meetrisirkliga vahemaad kuuni ilmselt ei mõõda ! </s> <s> Aga ta loomulikult ei näidanud midagi välja . </s> </p>
<p> <s> Lesk , Suure Tähega , nagu me teame , on otsustanud jäädvustada oma nägemuse ... </s> </p>
<p> <s> Vaevalt otsustab lesk tulevase autori eest midagi ära , kohmas Mart vaikselt ja pani sellega jutule punkti sappa . </s> <s> Kohe algusest peale oli ju tunda , mida Lesk Suure Tähega soovib , see talle vastumeelt oligi , mõistis Mart Raja . </s> <s> Tema keeldumisotsus oli juba enne valmis , aga ta tahtis selle välja öelda viisil , mis nende häid suhteid ei lõpetaks . </s> <s> Sõpru , olgu või selliseidki , viiekümneselt enam ei loobita . </s> </p>
<p> <s> Oli midagi , mida ta kogu elu teadnud oli , mis otsekohe , kui ta selle endale teatavaks võttis , tema suhted Edaga paika oli pannud . </s> <s> Ta teadis , et meeldib sellele naisele , meeldib just sellel patusel moel , millel saab olla vaid üksainus lahendus . </s> </p>
<p> <s> See oli kohe sellesama Paralepa laagri järel . </s> <s> Nad olid Henrikuga seal tõepoolest teineteisesse kiindunud , otse lollil kombel vaimustunud , nii et näis loomulik kiiresti midagi koos ette võtta . </s> <s> Mart oli parajasti hooga abiellu tüürimas . </s> <s> Silja oli Võsul mingis suvilas koolitalve järel toa saanud ja Mardil oli kutse sinna . </s> <s> Ta viis uued tuttavad kaasa . </s> <s> Natuke reserveerituna oli Eda kogu tee sõna sekka ütlemata meeste omavahelist aasimist ja lõõpi kuulanud . </s> <s> Mart polnud unustanud naise tõrjuvat hoiakut seal Paralepas , telgis . </s> <s> Ta ei tundnud mingit huvi hakata Edaga vastamisi teravusi vahetama ja sellest vist polekski midagi välja tulnud . </s> <s> Eda oli Reedust väga erinev inimtüüp , täielik vastand . </s> </p>
<p> <s> Nad olid jõudnud kohale just peale vihma , oli natuke jahe ja lõhnas liiva , kanarbiku ning märgade männiokaste järele . </s> <s> Mehed olid siiski kohe ujuma läinud . </s> <s> Mart polnud enam särki hakanud selga ajamagi . </s> <s> Mägedes karastununa ei kartnud ta ikka veel mingit külma ega okstelt sabisevaid piisku . </s> <s> Ta ei taha särki märjaks teha , oli ta öelnud . </s> </p>
<p> <s> Kopituse järgi lõhnavas ja kõledas suvila seltskonnatoas kamina süüdanud , oli ta istunud selle tule paistel , sirgete põlvedega jalad ees harki sirutatud , käed sõrmseongus kuklal . </s> <s> Ta oli kogu instituudi aja sporti teinud , oli vabariigi sambomeister , elatuski koondislase toidutalongidest . </s> <s> Temale jäi küll täiesti arusaamatuks , miks naised ja lõpuks Henrikki ta kallal hädaldasid — sedasi olevat raske istuda . </s> <s> Ta vaid naeris ja pingutas käelihaseid , tundis , et kummuvad musklid kellelgi silmarõõmu teevad . </s> <s> Henrik oma jahedalt skeptilise naeratusega Nooremal mehel oli tahtmine ikka veel ta ees natuke uhkeldada . </s> </p>
<p> <s> Kust see imetluse soe voog tegelikult lähtus , taipas ta alles õhtu kuludes , kui vinti jääma hakkav sõber segasauna ideed soojendama hakkas . </s> <s> Nii iseloomulik , et too täiesti taltsutamatu seikleja end omavahel olles kunagi teravalt ega otsesõnu ei väljendanud . </s> <s> Ta keerutas tasapisi seda ahvatlust nagu sööta . </s> <s> Mart muutus aga rahutuks . </s> <s> Et tema peaks võõra naise juuresolekul püksid maha ajama , oli üks asi , aga hoopis teine oli see , et Silja peaks seda tegema Henriku ees ... </s> <s> Nii ta siis andiski kogu ideele tagasikäigu . </s> <s> Ja siis tundis ta kuidas senine soojuse voog korraga teravaks pettumuseks muutus . </s> <s> Niisiis — Eda . </s> <s> Polnud Mardi komme selliste äratundmiste puhul midagi välja näidata . </s> <s> Ta lihtsalt imestas veidi ja võttis teadmiseks . </s> </p>
<p> <s> Ja oligi kõik . </s> <s> Temal endal polnud Eda vastu mingit erilist sümpaatiat . </s> <s> Oli kuidagi loomulik , et mehele meeldivad sel kõige lihtsamal tasemel enam-vähem kõik naised . </s> <s> Muu ei omanud tähtsust . </s> <s> Ta ei kavatsenud sõbra elukaaslase järele kätt sirutada . </s> <s> Aga ta teadis , et Eda teab , et tema , Mart , teab ja see määraski kõik nende järgnevad suhted . </s> </p>
<p> <s> Kogu menüüga manipuleerimine oli tegelikult paljas komöödia . </s> <s> Eda manööverdas ennast osavasti positsioonile , kus tema ei pidanud valima . </s> <s> Ilmselt ei tahtnud ta Mardi eest otsustada , kui kulukaks õhtu kujuneb . </s> <s> Mees ei hakanud koonerdama . </s> <s> Süüa oli siin majas alati enam-vähem korralikult antud ja vaesele ajale vaatamata oli ka seekord kaardil mõnda suupärast kirjas . </s> <s> Ta tellis eelroana lõhelõigud röstsaiaga , praeks valis vasikafilee ja magustoiduks jäätisekreemi . </s> <s> Veiniga oli kitsavõitu , aga mingi punase olluse ta siiski sai , kergelt kirbe , nagu need enamasti kõik on . </s> <s> Kala juurde küll täiesti sobimatu , ütles ta naisele vabandavas toonis , mis tolle ilmesse jälle salanaeratuse tõi . </s> <s> Oh , jaa ! </s> <s> Eda Kalju tundis naudingut härrasmehelikkusest . </s> <s> Mart ju teadis , proua oli pärit samuti koolmeistrite kodust , nagu tema isegi . </s> <s> Ainult klass kangemast . </s> <s> Ta papa oli suure linnakeskkooli direktor olnud . </s> <s> Polnud raske arvata , millist moraalset piina olid Edale põhjustanud näitlejate seltskonna olengud , kus vohab vaba toon , kus miski ei tohi ealeski olla tagasihoidlik ja soliidne , või sind lihtsalt pole olemas . </s> <s> See oli muidugi ka üks põhjus , miks Eda Mardi suhtes alati rahulolevalt noogutav oli olnud . </s> <s> Lihtsalt sama puuri lind ! </s> </p>
<p> <s> Loomulikult ei hakatud söögi kõrval äriasjust rääkima , vaid alles siis , kui ka jäätised limpsitud ja nad kohvi ning konjaki juures täiskõhu tõttu sirge seljaga aga veidi unistena istusid . </s> </p>
<p> <s> Ta pole kõike loomulikult lugeda jõudnud , seletas mees , aga senise põhjal ei suutvat ta kujutleda , kuidas sellest materjalist midagi teha annaks . </s> <s> Seal pole midagi peale kuiva olmefaktipuru . </s> <s> Ta ei saavat aru , miks Henrik neid märkmeid üldse kirjutas . </s> <s> Või , kui täpne olla , ta ei saavat üldse päevikupidajatest aru . </s> <s> Loomulikult , kui tegemist on riigimehe või mõne väga kõrges seltskonnas liikujaga , kes teab , et tema memuaarid üldsusele huvi pakuvad Henrik ehk ise oleks nende ridade põhjal võimeline olnud midagi kirjutama , tema , Mart , küll mitte . </s> </p>
<p> <s> Edale ei tulnud see jutt ootamatusena , ta kuulas selle rahulikult naeratades ära , andis hetke aega kuluda , et olla kindel , kas Mart midagi lisada ei taha , ja ütles siis , et jah , loomulikult ei saa keegi võõras sellest materjalist midagi teha . </s> <s> Puudu on kogu hinnangulisus , kõik tunded ... </s> </p>
<p> <s> Ja ta vakatas . </s> <s> Ei jäänud muljet , et ta oleks teema lõpetatuks lugenud , ta nagu ootas Mardilt omapoolset sõnavõttu . </s> <s> Ja kui seda ei tulnud , lisas : " Aga mina olen ju olemas ! " </s> </p>
<p> <s> Mart vast ei tea , et Eda ajas kõik need aastad Henriku eest asju tööandjatega , et ta viibis temaga koos kõikidel tähtsamatel võtetel , et ta tunneb hästi suuri filmimehi , peaaegu kõiki kuulsaid näitlejaid , et see materjal on tallel . </s> </p>
<p> <s> Mart tahtis peaaegu kuuldavalt jumalat paluda — puuduks ainult , et talle sajab peale Henriku päevikute kaela veel samasugune patakas Eda omi ! </s> </p>
<p> <s> Tal olevat , seletas naine edasi , üht-teist juba paberilegi pandud , nii lehekülge paarsada . </s> <s> Loomulikult ei pea ta oma teksti mingiks ei tea kui suureks kunstiteoseks , aga kaheldamatult on asjale alus pandud ja sellest võib lähtuda . </s> <s> Ja tõestusmaterjal on ju kõik autentselt olemas Henriku enda teksti näol . </s> </p>
<p> <s> On ta küll ! mõtles mees sel hetkel . </s> <s> Paralepa laagrist ei olnud näiteks sõnagi juttu . </s> <s> 16. juunist jaanipäevani oli küll iga päeva kohta mingi sissekanne , aga sellest tekstist ei andnud välja lugeda , kus nad Edaga viibinud olid . </s> <s> Ainuüksi , et telgis ja matkal kusagil . </s> <s> Võsu jaaniõhtust vilksatas läbi küll Mardi nimi , aga sellestki ei saanud mingit hinnangut kätte . </s> <s> Mida selline tekst siis tõestab ? </s> </p>
<p> <s> Mees hakkas südamlikult muhelema . </s> <s> Kuradi nõiamoor ! mõtles ta koguni teatava imetlusega . </s> <s> Andis talle kaks kuud aega valmistuda rünnaku tõrjumiseks . </s> <s> Kogu vaev selle teksti veerimisega ! </s> <s> Ja kui see siis suure surmaga kõrvale heidetud on , paneb lauale oma käsikirja — ole hea , kirjuta sina oma nimi lisaks , et maailmale kinnitada , milline režissööride unelm näitlejana , milline siidpehme ja plekitult valge nahaga , südamlik , siiras ja truu , milline võrratu armastaja ja heleda tähe rüütel oli keegi Henrik Kalju nimeline inimene , kelle eesti rahvas on teadmatusest teenimatult ausambata jätnud . </s> </p>
<p> <s> Teeseldes mõnusat hetkenautimist , nõjatus Mart Raja toolileenile ja suunas silmad tantsupõrandale . </s> <s> Igaüks tahab endast midagi kujutada ! </s> <s> Kogu see siiberdamine Mõni isegi oskab tantsida , aga kui ka ei oska , ei keela see ometi tegemast veidraid , peaasi aga et silmatorkavaid poognaid ja trikke . </s> <s> Mõni ehk ka partnerile , mis on siiski mõistetav . </s> <s> Pulmarituaalide hulka kuulub looduses tihtipeale midagi tantsulaadset , et näidata ennast emasele . </s> <s> Aga paljud näitavad end mitte naisele , kellega tantsivad , vaid ei tea kellele , kas äkki Mardi sugustele pealtvaatajatele ? </s> </p>
<p> <s> Üks musta riietatud blondiin tundus siin kuidagi tuttavana . </s> <s> Oli näha , et tema küll mõistis tantsida . </s> <s> Rütmis ja muusikas ei liikunud vaid ta jalad , selles elas kogu salevormikas keha . </s> </p>
<p> <s> Heitnud juuksed ühelt õlalt teisele , naeratas ta vaid silmadega Mardile . </s> </p>
<p> <s> Kus ta seda naist küll varem näinud oli ? </s> </p>
<p> <s> Nad istusid teises saali nurgas , mingi vabameelsete nooremas keskeas inimeste salgake , kus polnud selgelt väljakujunenud paare , ja blondiini tantsitasid selle laudkonna mehed kordamööda . </s> <s> Kõik tundusid nähtud nägudena . </s> </p>
<p> <s> Mart vaatas taas otsa tema vastas istuvale naisele . </s> <s> Eda salapäratsev naerukil ilme ei reetnud midagi . </s> <s> Mõlemad ju teadsid , et pall on Mardi väravas ja ta kas tunnistab end lööduks , või peab edasi mängima . </s> <s> Lihtsalt keelduda oleks olnud raske . </s> </p>
<p> <s> Sport oli õpetanud end kriitilistel hetkedel lõdvestama . </s> <s> Seesama saali vaatamise viiv , ja ta kuulis oma rahulikku , peaaegu ükskõikses toonis häält lausumas : " Muuseas , mis tõestamistesse puutub , siis kümne viimase ja vist kõige huvitavama aasta päevikud on puudu . </s> <s> Kas ta lõpus enam ei kirjutanud ? " </s> </p>
<p> <s> " Ei tea , minul neid ei ole , vastas naine sunnitult . " </s> </p>
<p> <s> " Olgu , " ohkas mees , ja vahetanud tooni : " Kui tantsiks ka , prooviks , kas mu vanad kondid veel liiguvad . </s> </p>
<p> <s> Kumbki näis mitte mäletavat , et Henrik Kalju surmapäev on alles septembris ja praegu oli juuni algus ja terve hulk seiku , mis ei taha nagu selle rolliga klappida , mida mõlemad mängisid . </s> <s> Aga Eda tõusis isegi veidi kiirustades lauast ja ta ilme oli korraga nautlev või koguni anduv . </s> </p>
<p> <s> " Neid tempe me tunneme ! " lausus mees endale sosinal . </s> </p>
<p> *** </p>
<p> <s> Näis , et väljas on tuult ja päikest . </s> <s> Vaevu lehtinud paplioks kopsis vastu ruutu ja toas vaheldus kiiresti soe valgus sinaka pilvealusega . </s> <s> Mart , kes oli võõras voodis ootamatult hästi maganud , sirutas end , pingutas lihaseid ja tundis vajadust naerda . </s> <s> Alles seepeale hakkas ta möödunud õhtut meenutama . </s> <s> Ta mälus särasid heledad , lõbusad silmad . </s> <s> Blondiin näis küsivat , kas mees ka hästi lustib , kas ta on oma partneriga rahul ? </s> <s> Ja mees , kes vist ainsa asjana siin maailmas kartis naeruväärseks osutumist , naeris nende silmadega kaasa . </s> </p>
<p> <s> Oh , tantsida ta siiski veel oskas ! </s> <s> Nad olid abielu algupoole natuke võistlustantsugi harrastanud , millel siis oli muidugi hoopis teine tähendus kui praegu . </s> <s> Pealegi oli ta ju alati harrastanud võitlusalasid , mis nõudsid head kehavalitsemist ja partneritunnetust . </s> </p>
<p> <s> Eda Kalju oli ilmselt harjunud armsuse märgiks pead mehe õlale toetama , proovis ka , aga see oli täiesti tobe . </s> <s> Koos kontsadega oli ta Mardist mõne sentimeetri pikem . </s> <s> Ja põske põse vastu surumast takistas teda mehe veidi tahakallutatud peahoid . </s> <s> Mart nimelt oli tundnud otse esimestest sammudest , esimesest käepuutest naise pihaga , et ta ei taha lähedust . </s> <s> Nad polnud Edaga kunagi tantsinud , polnud vist isegi käevangus käinud . </s> <s> Kui üldse mingit füüsilist kontakti otsida , siis peale kätlemise ei tulnud vähematki meelde . </s> <s> Jaa , ta teadis küll , et meeldib naisele , aga naine polnud temale kunagi eriti ahvatlev olnud . </s> <s> Ja praegu , siin restorani suitsuses , intiimses hämaruses kahtlustas mees pealegi mingit altvedamist . </s> </p>
<p> <s> Eda tantsis keskpäraselt . </s> <s> Igatahes aeglane foks ei olnud küll see tants , mida ta täiuslikult osanud oleks . </s> <s> Mart loobus otsemaid kõigest , mis lese jalad sõlme väänas . </s> <s> Aga just nende seadumiste aegu , sel ajal , kui nad sobivaid samme otsisid ja kuni Eda üritas mehe napis süleluses kiisut mängida , oli blondiin teise saalinurga seltskonnast neid tähelepanelikult jälginud . </s> <s> Ta heledad , arvatavasti helesinised silmad olid vandeseltslaslikult naeru täis läinud , ja kuigi ta pidas suu hoolega koos , istus heatahtlik võllanali ta meeldiva näo igas avalas joonekeses . </s> </p>
<p> <s> Rohkem Mart Edat tantsima ei kutsunud . </s> <s> Ta oli oma katse sooritatuks lugenud ja selle tulemus kinnitas teataval määral ta kahtlustusi . </s> </p>
<p> <s> Kui just sõnalist väljendust otsida , siis tuli küsida , kas vahepealsed kaks kuud on tõepoolest Eda leina sel määral kustutanud , et ta nüüd soostub end võõra mehe seltsis kõrtsiõhtul peaaegu armununa ülal pidama ? </s> <s> Kas selle muutuse põhjuseks on naise alistumine loomulikule tungile , või siis katsub ta hoopis oma kala juba kotti toppida ? </s> </p>
<p> <s> Lapsepõlvekodu oli Mart Raja avameelseks ja usaldavaks vorminud ja seda oli ta kogu elu ka olla tahtnud . </s> <s> Ainult et avameelsuste eest tasuti enamasti irvitamise ja reetmisega , usaldus andis vaid võimaluse sind lihtsamini petta . </s> <s> Meeste seltskond respekteeris otse lömitaval moel nende käsitsivõitluse oskuste ees , mis tal arvati olevat . </s> <s> See vormis väikest kasvu mehe käitumise rahulikuks ja kindlaks . </s> <s> Aga seda kergemini kaldus ta minema kõige selle õnge , mis oli pealtnäha lihtne ja hea , taipas ta millalgi varases keskeas ja muutus selle suhtes vahest ehk ebaõiglaselt ettevaatlikuks . </s> </p>
<p> <s> Siin , Tartus , teatri külalistetoa voodis hommikusest ärkamismõnust ringutades , põrus ta ühe meenutuse tõttu korraks argipäeva . </s> <s> Jah , sellestki oli juba ligi kümme aastat . </s> <s> See oli , kui mälu lausa alt ei vedanud , kaheksakümne esimese jõulude paiku . </s> <s> Ta oli Tallinnas , oma võistkonnaga võistlustel , aastavahetuse turniiril ja kohtas seal Viru tuledeviras ja rahvasaginas Reetu . </s> <s> On selliseid inimesi , kellel oleks nagu kelluke kaelas , keda aina inimsummast leiad . </s> <s> Tegelikult polnudki nad lakanud aeg-ajalt kohtumast , enamasti küll täiesti juhuslikult , kuigi Mart ka vahel ise juhusele kaasa aitas , oli mõnikord seal , kus võis sel kellaajal liikumas oodata ka seda väikesekasvulist aga silmatorkavat naist . </s> <s> Ta oli kursis kunagise silmarõõmu elu-oluga , nende kohtumised kujunesid vastastikuste tögamiste duellideks . </s> <s> Vahepeal ohustas suhteid seik , et oma luuletajast lahku läinud naine , näinud , et Mart ikka midagi muud peale jutu ei taha , turri läks , solvuma kippus . </s> <s> Siis paistis , et ta on kellegi leidnud . </s> <s> Mart ei hakanud täpsemalt pärima , jättis rääkimise või vaikimise Reedu asjaks ja Reet eelistas vaid vihjeid . </s> </p>
<p> <s> Tol jõulueelsel ja jõululumisel õhtul tuli nahkmantlis ja lakksaabastes , kõrge soengu ja koheva mustrebasekraega brünett , väga enesekindel naine alla piki ehitud vaateakendega tänavat . </s> <s> Kui ta meest märkas , süttis ta silmis võitlustuluke . </s> <s> Ikka ja aina oli ta end ülal pidanud , nagu oleks Mart teda kuidagi solvavalt kohelnud , ja mees arvas , et küllap on see joon talle jäänud ühiskorteris veedetud lapsepõlvest , kus isa emale rusikatega kallale läheb ja nagu muuseas lapse nina eluks ajaks segi lööb . </s> <s> Seda need jõuka kodanlasekorteri elutuppa kuhjatud juhuslikud , odava laadamööbli esemed olid Mardile rääkida püüdnud , aga tema oli sel ajal veel liialt süütu seda mõistma . </s> <s> Ta teadis , kuidas vaene ja kaunis pime proletaarne päritolu oli segunenud kõiki võrdsustava ühiskonna tingimustes hoopis teiste väärtushinnangute ja moraaliga harjunute sekka , ja kuidas see seal küünarnukke appi võttes endale teed tegi . </s> <s> Mart mäletas veel hästi punapäist luuletajat tüdruku sünnipäevapeolt ja mõtles tihtilugu temast kaastundega . </s> <s> Kerge tal selle temperamentse naisega igatahes olla ei saanud . </s> </p>
<p> <s> Kas Reet Mardiga mitte selle pärast sel teraval ja kaunis ebamugaval viisil ei käitu , et teab hästi mehe tausta , seda tolerantseks ja viisakaks kasvatatust , mis ei lase üleolekut välja näidata . </s> <s> Tollal ei pidanud Mart aga end sellest huvitavast olevusest küll mingis mõttes paremaks . </s> <s> Pigem oli ta ikka veel salaarmunud , ega võtnud kogemusi kuulda . </s> <s> Tunda saanud , mis tähendab parem päritolu , oli ta võtnud kohustuseks käia inimeste seas nagu Orpheus allilmas , minna kaitsetult , tühjade kätega , ja tulla sealt tervena välja . </s> <s> Seda ta ju kogu oma elu teinud oligi , teadis ta siis , kümne aasta eest aimamisi , mitte veel selgelt . </s> </p>
<p> <s> Siis polnud ta veel endalt küsinud , kuidas ikkagi see üksi suurt tütart koolitav lasteaiajuhataja , kes oli juba ammu lahus literaadist , kuidas see üldse mitte jõukast kodustki pärit naine saab endale lubada poole talukoha väärtusega nahku ja klantsi ja kulda ja soenguid ? </s> <s> Võttis seda kui loomulikku asja , et on võimalik , nii paljudel oli võimalik . </s> <s> Ja nüüd ei hakanud ta endale vastust ütlema , kuigi oleks ilmselt suure tõenäosusega vastata osanud . </s> <s> Polnud siis ime , et Reet ennakult enesekaitseks turritas . </s> </p>
<p> <s> " Kuhu ruttad ? " ja " Viidan aega , " tavalised veidi ohtliku lõõbi vormis tühjad fraasid , kuni Reet oma kiirkõnes pillas : " Tütre juubeliks ... " </s> </p>
<p> <s> " Misasja ? " imestas Mart mõttes . </s> <s> Ja taipas siis , et jah , Raili , see päris huvitavaks tõmmupunaseks kasvanud kuivetu , emast hoopis erinev näitsik saab ju jah , varsti , kusagil paari kuu jooksul kahekümneseks . </s> <s> Aga miks küll peab Reet just selles meeletus pühade rüsinas hingetuna ringi traavima , et lapsele sünnipäevakinki osta ? </s> <s> Kuidas ta seda täpselt väljendas , aga naine plahvatas nagu majapidamisgaas — näed ise , mis tähendab , kui sünnipäev on vanaaastaõhtul ! </s> <s> Ja enne veel , kui Mart jõudis taibata , mis sellest kõigest vältimatult järeldub , nägi ta Reedu silmis esmalt jahmumist ja siis viha süttimas . </s> </p>
<p> <s> See ei olnud nende viimane kokkujuhtumine , aga mingit juttu neil enam ei siginenud , mitte kunagi enam . </s> </p>
<p> <s> Teda valdas taas hämmeldus , kui ta kõigele sellele mõtles . </s> <s> Olevus , kellesse ta siiski kaua armunud oli olnud , kelle suhtes polnud ta ükskõikne veel aastaid pärast oma perekonna loomistki , kes , kui möödunud võimalus saada kellekski teiseks , oli aina ta alateadvuses kummitanud ... </s> </p>
<p> <s> Kui Raili oli sündinud kuuekümne esimese vana-aastapäeval , kolm kilo ja seitsesada grammi , ta mäletas seda siiamaani , see esimene tunnussuurus , mida kõik emad alailma korrutavad , kui see , tähendab , aegselt sündinud laps , oli tõesti ilmale tulnud detsembri lõpus , siis oli ta eostatud märtsi lõpus või aprilli algul . </s> <s> Miks oli Reet siis mai algul tema juures ja provotseeris teda väga sirgelt vahekorraks ? </s> <s> Selles valguses said teise tähenduse ka lahinghäire ja tüdruku meeleheide . </s> </p>
<p> <s> Vaevalt küll oleksid Reet ja Raivo jõudnud selle mõne kuuga , mis sealt pulmadeni jäi , algul tülli minna ja pärast tüdruku luhtunud afääri uuesti leppida . </s> <s> Küsida oleks seda võinud vast ehk Raivolt endalt , aga see pole ometi teema , millest mehed omavahel räägiksid ! </s> <s> Reedult küsida polnud mõtet . </s> <s> Ja üldse polnud kõigel sellel ammugi enam mõtet . </s> <s> Ju oli ta tüdruku silmis siis etem tundunud , aga kuidas saaks rajada kõike algusest peale teadlikult pettusele ? </s> <s> Aga küllap siis saab Ja nagu lipp lehvis selle kohal mälestus Pelgulinna kohvikust , kus Reet oli kuulutanud : " Ta oleks võinud sinu tütar olla . " </s> </p>
<p> <s> See oli üldse olnud Mardile suurte ümberhindamiste aeg . </s> </p>
<p> <s> Aga kõige selle kallal lõputult nämmutada ta enam ei tahtnud . </s> <s> Vahepealsed aastad olid ta hoopis teiseks , palju kinnisemaks ja karmimaks inimeseks vorminud . </s> </p>
<p> <s> Ta asetas jalad põrandale , tal oli vaja end pesta ja kusagil hommikust süüa , et kümneks proovi jõuda . </s> <s> Ta oli siin asja pärast , mitte selleks , et pretensioonikate leskedega kõrtsis tantsimas käia . </s> </p>
<p> <s> Ja korraga hakkas mees naerma . </s> <s> Talle meenus , kuidas nad olengule punkti panid , kuidas väljusid hullult lõhnavasse kevadeõhtusse . </s> <s> Oli äsja sadanud , Toomemäe kohal hargnesid alles pilveräbalad . </s> <s> Ja vaatamata hilisele tunnile oli ikka veel võrdlemisi valge . </s> </p>
<p> <s> Nagu siis , kui kõnnid piki purret kõrgel mägedes ja su jalge all , sada meetrit madalamal koliseb ning vahutab oma lõhangulises sängis mägijõgi , liigud sa vaistliku ettevaatusega , kui vaba ja muretu polekski jutt , mida kaaslasega räägid . </s> <s> Nii ka praegu . </s> <s> Mart teadis , et talle on välja pandud töökindel püünis ja ta näis sellesse ise sisse jalutavat , sellest hoolimata ta lobises sundimatult ja ainult mingi teisel teadvusekorrusel kükitav skeptik nuputas , kuidas sellest loost terve nahaga välja pääseda . </s> </p>
<p> <s> Polnud tegelikult midagi lihtsamat . </s> <s> Vanalinna kitsal tänaval aegamisi liikuv rohelise tulega auto . </s> <s> Mart tõstis käe , avas peatunud takso tagaukse ja lasi Edal sisse istuda , lõi ukse kinni , ulatas klaasiavast juhile raha , nimetas aadressi ning sealtsamast , üle juhi õla naisele : " Ma helistan sulle ! " </s> </p>
<p> <s> Taksojuht ei olnud ka just ohmu , andis kohe gaasi ja kadus . </s> <s> Mida proua Eda Kalju asjast ka ei arvaks , ei saa ta avalikult mingit etteheidet teha . </s> <s> Niipalju oli kindel . </s> <s> Ja eks näis , mis sellest edasi tuleb ! </s> </p>
<p> *** </p>
<p> <s> Oli tõepoolest päikest ja tuult ja oli ka võrdlemisi jahe . </s> <s> Mees nööpis suvemantli kinni . </s> <s> Iilingud sasisid juukseid , ajasid need silmile . </s> <s> Ta rehitses neid sõrmedega ja tundis end äkki kuidagi väga noorena . </s> <s> Õigus , ta ei kandnud peakatet nagu oli seda viimased aastad aina tegema harjunud . </s> <s> Mälestustes hulpimisega oli miski ta igapäevarutiinist murenema hakanud . </s> </p>
<p> <s> Ikka veel oli siin samas paigas söögikoht , mannapuder , värsked saiakesed ja koorega kohv . </s> <s> Ta istus tillukese laua taga , talle siginesid kaaslasteks kaks tudengineiut , kes nina vastamisi teineteise kõrva toppides sosistasid ja püüdsid selle juures sinisuklikult targad paista . </s> <s> Kordamööda lõi kummagi palgeil välja see rõõsakoorejume , maha suunatud pilk , seesmine naeratusepaiste , mis naisi harvadel , aga väga tähtsatel hetkedel kaunistab . </s> <s> Ju nad siis möödunud peost südant puistasid , mõtles mees ja tabas end heldimuse hetkel mõtlemas Edale . </s> <s> Noh , ta aimas , milline oli selle naise ilme täna hommikul tõustes , ja tal hakkas hinges pakitsema . </s> <s> Ausõna , ta ei tahtnud solvata , aga nii see ju lõpuks ikkagi läks . </s> <s> Kuigi teine võimalus oleks olnud enda reetmine . </s> <s> Ta otsustas , et helistab Edale . </s> <s> Ja nüüd oli aeg minna , matta end terveks pikaks päevaks tolmusesse lavamaailma , et paika väänata teksti , mille režissöör omas ilmlõputa tarkuses tundmatuseni ära on vusserdanud . </s> <s> Nad olid eile juba mõne korra kärinal kokku läinud . </s> <s> Olgu , ega tema ei saa nõuda , et igaüks allilma tunneks , aga võtku ometi teatavaks , pole mingit selget piiri selle maailma vahel , kus nemad iga päev liiguvad ja tolle teise vahel . </s> <s> Vaadaku korraks tänaval ringi , kõik ta Petkad ja Mamontovi Kolkad kõnnivad heleda päikese all ringi , nad on igapäevased inimesed ! </s> <s> Ei maksa neist mingeid saurusi teha ! </s> </p>
<p> *** </p>
<p> <s> Tühi tuba , kulunud värviga põrand , kehvasti viimistletud ja määrdunud , ära täkitud seinad . </s> <s> Keset põrandat küljeli vana , näotu vahariidest põhjaga tool , mida on plekitükkide abil paigatud , et see üldse veel koos püsiks . </s> <s> Uksest siseneb mees , kes kannab teksasid ja ruudulist flanellsärki . </s> <s> Ta astub sihitult , keerab pead siia ja sinna , sammub vahelduseks selg ees . </s> <s> Mees on ülekeskmistes aastates , võrdlemisi halliks läinud lokkidega , tugevate näojoontega , teravate põselohkudega ja vaoga lõua otsas . </s> <s> Kaheldamatult on tegemist silmapaistvalt isikupärase indiviidiga . </s> <s> Aga ta kõnnib kuidagi imelikult , rind õieli , kõht sisse tõmmatud , käed kahel pool keha nagu veidi haardevalmis , küünarnukid välja pööratud ja tagumik ning jalad tulemas veidi tagapool järele . </s> <s> Selle tõttu tuletab ta meelde mingit kahejalgset , kas jaanalindu või Mees komistab tooli otsa ja vannub väga mahlakalt ning suure süvenemisega . </s> <s> Tal on sügav bariton , iga sõna , iga häälik ääretu selgusega tajutav , " r " nagu prantslasel , kurgust põrisev . </s> <s> " Ütle nüüd , kas selline lohakus ei ole inimvaenulik ! </s> <s> Kas see ei ole sigadus , et tool jäetakse keset põrandat inimesele jalgu ... " </s> </p>
<p> <s> Kõik see on ilmekas , omapärane ja võlts . </s> <s> Mart Raja , kes on harjunud inimeste liigutusi ette aimama vaevumärgatavate rütmimuutuste ja ettevalmistavate seadumiste järgi , taipas juba hetk enne kolksatust , et mehel on kavas sihilik komistamine tooli otsa . </s> <s> Ja ka see täislausetega rääkimine , mis tahaks seejuures olla nagu ärrituse väljendus , on paljas teesklus . </s> <s> Samas siseneb teinegi mees , märgatavalt noorem , olekult kuidagi vedel . </s> <s> Ta kallutab oma mustade lokkide tõttu puudlit meenutava pea vasakule õlale , sulgeb silma ja sihib väljasirutatud käe sõrmega midagi , mis on akna taga . </s> <s> Ta mõõdab seda nagu kunstnik perspektiivi määrates ja kui vanem mees tema tegevuse peale midagi pärib , pomiseb täiesti segaselt , mõistetamatult . </s> </p>
<p> <s> Nii nad tulevad ükshaaval . </s> <s> Mõni vaikselt ja ehmunult külg ees pugedes , otsekui häbenedes , aga see tagasihoidlikkus on iseenda vastand , on kohmetus kolmandas astmes , kohmetus , mis on määratud domineerima , teine aga rõkatavalt laulu lüües ja poolelt taktilt vakatades . </s> <s> Ilmuvad ka kaks naist ja needki huvitavalt . </s> <s> Esimene vaatab oma kinganinasid , astub tippivate sammudega ja näib nagu tahaks ühe mehe juurde minna , kuid tõmbub äkki kühmu , jääb sammu kaugusel seisma ja pöörab pea ära . </s> <s> Teine aga langeb suure bravuuriga kellelegi kaela . </s> </p>
<p> <s> Mart Raja muutus alati nõutuks , kui ta näitlejate seltskonnas viibis . </s> <s> Ta mäletas , ainus , kes sisenes alati rahulikult , endale mingit tähelepanu tõmbamata , oli olnud sõber Henrik . </s> <s> Näis kehtivat seaduspärasus , et mida kehvem näitleja , seda enam kipub domineerima , seda häälekam , seda lõvilikum , luigelikum , spontaansem ... </s> </p>
<p> <s> Lamades külalistetoa sängis ja vaadates kujutluspilte nagu filmi , oli peaaegu võimatu uskuda , et see kõik toimus ainult kümme tundi tagasi , täna hommikul . </s> <s> Vaene autor vedeles asemel , kere nagu läbipekstud , hing tühi , väsimus silmanägemist pimestamas . </s> </p>
<p> <s> Sellest tükist ei saa ilmaski midagi ! </s> <s> Terve pikk päev asjatut võitlemist , täiesti tulutut juttu , mida keegi ei kavatsegi mõista . </s> </p>
<p> <s> Nad on lapsed , oli lavastaja vahepeal talle sosistanud . </s> <s> Neid peab oskama kohelda . </s> </p>
<p> <s> Jaa , Mart teadis , et riskib kogu nende vaeva ära lõhkuda . </s> <s> Nad on teinud , mida oskasid , on kinni oma kujutluses varaste ja sulide , homode ja prostituutide maailmast ja siis tuleb keegi targutaja , kes ütleb , et see kõik pole üldse nii ja saage aru , saamahimu , harjumus üksnes võtta , on ju selle ühiskonna põhilisim idee ja veendumus , kust nad tulevad . </s> <s> Sisuliselt on nad need , kellest väevõimu ja valega kasvatati sotsialismiehitajaid , ühesõnaga meie ise See jutt ei anna siin töös üldse mitte mingit resultaati , see on selge . </s> </p>
<p> <s> Mart tuli tulema , jättis seltskonnale võimaluse õhtuse lavaproovi ajal segamatuks läbimänguks . </s> <s> Miks ta küll alguses neid usaldas ja omapead jättis ! </s> </p>
<p> <s> Selles lohutus väsimuse ja tusa õhkkonnas vedelev mees võttis lõpuks end kokku . </s> <s> Ribide all pakitsev valu sundis mõtlema õhtusöögile . </s> <s> Ja siis talle meenus . </s> <s> Ta tõstis telefonitoru ja keerutas ketast . </s> <s> Väsimusest virvendavale kujutlusekraanile ilmus vananeva daami salapärase poolnaeratuse ilmestatud , veidi peenutsev nägu . </s> <s> Pikad signaalid kirjeldasid mehele , kuidas ühes kitsas ja vanamoodsalt sisustatud korteris täriseb praegu mustast eboniidist telefoniaparaat . </s> <s> Kõik nagu muuseumis , tigudiivan ja kaks tugitooli , ümmargune laud , lihvitud klaasidega puhvet , suuremustriline bordoopunane tapeet , millel ripuvad mõned akvarellid ja üks väike , väga puhtalt välja peetud õlietüüd järvevaatega . </s> <s> Ja suures tumedas raamis , nurgast musta krepplindiga dekoreeritud foto . </s> <s> Looduses , keset suvist valgusemängu avatud kaelusega pluusis heledate lokkidega mees , tema alistumatu naeratus , mis lummab ikka veel ... </s> </p>
<p> <s> Telefon tärises asjatult . </s> <s> Eda Kalju kas polnud kodus või ei tõstnud toru ja Mart Raja tundis sõrmega hargile vajutades seesmist kahjutundepistet . </s> </p>
<p> <s> Mida sa siis tegelikult tahad ? </s> <s> Naine huvitab ju sind vaid seni , kuni ta vaatekaugusel ei ole ! </s> </p>
<p> <s> Endale tõtt kuulutanud , ta riietus , väljus õhtusele tänavale , et samas kogeda — see linn on õhtul veelgi masendavam , veelgi enam üksindust sisendav , kui päeval . </s> </p>
<p> <s> Kuivõrd oli see tusk ja vastumeelsus ta seesmise ebakindluse ja hirmu väljendus ? </s> <s> Loiult sammuv mees tunnistas endale , et ta küll lausa ei karda , aga on teatavaks võtnud ühe vägagi ebameeldiva võimaluse . </s> </p>
<p> <s> Kui ta ennist teatrist väljus , linna poole kõndis , hakkasid teda häirima sammud , mis siin , peaaegu tühjadel tänavatel tema tempot pidasid . </s> <s> Ristteel üle õla vaadates , leidis ta seljatagant kaks meest , kellest ühe ta suurema vaimustuseta ära tundis . </s> <s> Otsekohe tõi see kohtumine silme ette mõne aasta taguse mineviku , ühe suurimaist ebaviisakustest , millega ta kunagi hakkama saanud . </s> <s> Ta oli selle inimese hilisõhtul oma katuse alt minema ajanud , kartes sisimas , et too püüab teda reeta . </s> <s> Oli sellega , kuis oli , mingi süümevaev jälitas teda ikka . </s> <s> Küllap sellest ka vastumeelsus nii EVL-i kirjade kui telefonikõnede vastu . </s> </p>
<p> <s> Niisiis , Aadu Põldots , malevapealik ja major . </s> <s> Ja kolonel Remmel , ülemjuhataja . </s> <s> Nii nad ennast tutvustasid ja viisid Mardi kähku ühte söögikohta sisse . </s> </p>
<p> <s> " Jäta meid kahekesi ! " ütles ülemjuhataja Aadule . </s> <s> Nähtavasti taipas ta , et Mart selle majoriga suhelda ei taha . </s> <s> Ja samas vabandas . </s> <s> " Ärge pöörake mu välimusele tähelepanu ! " </s> <s> Ja : " Saage aru , konspiratsioon ! " </s> </p>
<p> <s> Kõik see oli niisama tobe , kui Mardi näidendi maailm . </s> <s> Mees , kes kandis kahevärvilist kilejoppi , kelle habe oli halvasti aetud , kael pesemata ja juuksed salkus ning välja kasvanud , kelle küüned olid murenenud ja puhastamata See mees oli kolonel ja ülemjuhataja . </s> <s> Aga ta kõnemaneer oli sootuks midagi muud , kui sitsiva koerana särasilmsel Aadu Põldotsal , kelle kirjaoskuses Mart ikka veel kahtles . </s> </p>
<p> <s> Remmel oli igasuguse kahtluseta intelligentne inimene , aga kindlasti mitte positsiooniga . </s> <s> Tema olekus oli mingit diletantlikku veendumatust oma rolli suhtes . </s> <s> Selliseid mehi oli küll viimane aeg hulgi toonud suurde poliitikasse , enamasti olidki nad üsna kehva haridusega , iseõppijad , vanglates ärgitust saanud romantikud . </s> <s> See üks siin polnud teistest parem ega hullem . </s> </p>
<p> <s> " Mida te minust õieti tahate , " küsis Mart Raja kaunis järsult . </s> <s> " Mulle ei meeldi selline tänavaromantika ja need butafoorsed auastmed . " </s> </p>
<p> <s> Remmel naeratas mõistvalt ja sõnas vägagi viisakas , respekti rõhutavas toonis : " Mis muuseas auastmetesse puutub , siis need on siin maal praegu ainsatena ehtsad . </s> <s> Või tahate , et me peaksime tunnistama okupatsiooniarmees teenitud kuppe ? " </s> </p>
<p> <s> " Asi pole ilmselt selles , mida mina tahan , " ütles Raja . </s> <s> " Muuseas , kas te teate , et teie major on ilmselt KGB-žnik ? " </s> </p>
<p> <s> " Oli , mittekoosseisuline . " </s> <s> Remmeli rahulik ja intelligentne stiil oli igatahes imponeeriv . </s> <s> " Ja võtke teadmiseks — kui ma peaksin Eesti hüvanguks tegema lepingu vanakuradi endaga , siis ma loomulikult teeksin selle . </s> <s> Miks ma peaksin ära põlgama ühe sunniviisil värvatud mehe , kes on meie üritusele hingepõhjani truu ? " </s> </p>
<p> <s> Tema plaan oli selge ja lihtne . </s> <s> Kui võimu juurde pääsevad need , kes seal olid seni , kui fotogeeniline ja siira silmnäoga mõni ka poleks , siis on teada — kõik jääb vanaviisi . </s> <s> Venelased jäävad siia , maa seotakse endise N.Liiduga , kuidas see ka ei laguneks . </s> <s> Me ei pääse sõjalise liidu lepingutest , meie kaupadele luuakse seal selline turg , et võime tootes muretud olla . </s> <s> Ja meie poliitiline vabadus muutub seetõttu fiktsiooniks . </s> <s> Ühiskonna parem osa , endised omanikud , intelligents , see jääb tõrjutud seisundisse . </s> <s> Pööblil säilivad privileegid . </s> <s> Kas Mart Raja on sellise asjade käiguga rahul ? </s> </p>
<p> <s> " Ja teie alternatiiv ? " </s> </p>
<p> <s> On vaja detonaatorit , rahvas on vaja vabastada hirmukangestusest . </s> <s> On vaja ajada selg sirgu ja öelda : meie ei palu , me nõuame ! </s> <s> Mitte midagi rohkem ei saa Remmel praegu öelda , aga selge on , et vajatakse väikest , kuid aatelist ja hästi väljaõpetatud tuumikut , kelle aktsioonidel oleks kiire ja veenev edu . </s> <s> Abi garanteeritakse ka väljast , aga peamine on , et rahvale süstitaks teotahet . </s> <s> Relvad saabuvad , kui neid vaja on . </s> <s> Kas Mart Raja on selleks valmis , et kaasa lüüa ? </s> <s> Seda ei unustata . </s> <s> Niisamuti ei unustata ka neid , kes reedavad , kes pööravad selja ... </s> </p>
<p> <s> " Ahah ! </s> <s> Tuttavad intonatsioonid ! " mõtles Mart . </s> <s> Talle oli korraks kangastunud ta unistus . </s> <s> Kui ta läks vabatahtlikuna dessantväkke , kui ta viis oma naha turule , kui võitles hirmu ja väsimusega Ta ju alati lootis , et kord tuleb tund , kus on võimalik sõna kaasa öelda . </s> <s> Kui palju kordi oli ta kujutluses langenud Eesti eest peetavas lahingus ! </s> <s> Kui seda saaks , marssida võidukalt läbi katsumuste ja tunda , et lipp ei ole heisatud mitte võõrvõimu loidust kasutades , vaid omal tahtel , tugevama õigusega . </s> </p>
<p> <s> Ta vaatas pikalt näkku enda vastas istuvale mehele , siis heitis ta pilgu ümberringi , rokasevõitu sööklale , igapäevastele inimestele kõrvallaudades ja akende taga . </s> </p>
<p> <s> " Ja kuidas te kujutate ette , kas ma säilitan oma seersandipaelad , või ei tunnista te ka seda okupatsiooniarmee aukraadi ? " </s> </p>
<p> <s> Remmeli kimbatus oli ilmne , kuid ta tegi kõik , mis võis , et seda mitte näidata . </s> <s> Ta sai juba aru , et ironiseeritakse , kuid ei tohtinud seda veel tunnistada . </s> <s> Ta ütles — arvatavasti saab härra Raja aru , et pole kohe võimalik teda Põldotsaga võrdsele pulgale edutada . </s> <s> Mida ta arvab vanemleitnandi auastmest ? </s> </p>
<p> <s> " Kas te rahvale ka mõtlete ? " küsis Mart tasa . </s> <s> " Kas te annate endale aru , et see , mida te plaanite , on kollektiivne enesetapp , et Moskva annab teile kangelase kuldtähe ? </s> <s> Kui te seda ei taipa , siis on teiega asi paha ! " </s> </p>
<p> <s> " Paistab , et teiega pole mõtet aega raisata , " ütles Remmel seepeale . </s> <s> " Ma tahaks ainul ühele asjale tähelepanu juhtida — meil ei ole just palju vahendeid valida , et reetmisi takistada . " </s> </p>
<p> <s> " Kas või siinsamas , " kähistas Mart . </s> <s> Ta hääl oli kinni jäänud , ei kandnud . </s> <s> Ta avas mantlinööbid ja paotas hõlmu . </s> <s> " See võib teie ainus edukas operatsioon olla , nii et ärge viivitage ! " </s> <s> Ja kui ülemjuhataja vaikis . </s> <s> Tõusis ta lauast . </s> <s> " Ärge siis öelge , et ma ei pakkunud teile võimalust ! " </s> </p>
<p> *** </p>
<p> <s> Sekord telefon vastas . </s> </p>
<p> <s> " Nii , ja kes on see kaunis daam ? " </s> </p>
<p> <s> Mart tõmbas pikkamisi kopsu õhku , kuid selle asemel , et vastu nähvata , ohkas . </s> <s> " Mu kõht valutab , " ütles ta kaunis kuivas toonis . </s> <s> See valutas tõesti , sest ainus urgas , kuhu veel sisse lasti , pakkus vaid liisunud seapraadi hapukapsaga , loomulikult õlle kõrvale . </s> <s> Mees tundis end tõesti halvasti . </s> </p>
<p> <s> " Palun ! " keelas ta hoolitsevaks muutuvat naist . </s> <s> Ei midagi hirmsat , arvatavasti lihtsalt haavand , jätku Eda see teema ! </s> <s> Teda sunnib sel hilisel ajal helistama vaid mure , et eilne lahkumine kujunes asjaolude tõttu natuke järsuks , aga ta olevat sellest alles siis aru saanud , kui see juhtunud oli . </s> <s> Ja ise mõtles selle jutu kõrvale , et Eda peaks küll lausa loll olema , kui ta seepeale ei küsiks , või vähemalt ei mõtleks , miks mees siis kohe eile õhtul ei helistanud ? </s> </p>
<p> <s> Nii naine ilmselt mõtleski , paus reetis seda , aga ta ei tahtnud suhteid teravamaks ajada . </s> <s> Seda Mart eeldanud oligi . </s> <s> Ta lasi naisel vabanduse kviteerida ja läks kohe asja juurde . </s> <s> Mida siis Eda ikkagi tegelikult vajab ? </s> <s> Ega ometi abi proosa kirjutamise juures , sest Mardi mäletamist mööda on ta ju ikkagi ise prosaist , mida mees ei ole . </s> <s> " Ma saan aru , et sa vajad kas täielikku katet minu nime varjus või siis vähemalt kaasautorit . " </s> </p>
<p> <s> Olgu kuis on , oma nime ta ei müüvat , seletas ta . </s> <s> Kui üldse seda juttu jätkata , siis tahab ta iga viimase kui lause eest vastutust kanda . </s> <s> On selline pedantsus liiga palju nõutud ? </s> </p>
<p> <s> Loomulikult ei olnud see liiga palju nõutud , ja Mart jätkas — siis peab Eda arvestama kaasautori isepäisusega , korjata materjali ka mujalt ja kontrollida kõike Henriku päevikumärkmete abil . </s> <s> Ja selle jutu lõpuks , nagu ununenu meenudes , ah jah , need ei ole ju täielikud ... </s> </p>
<p> <s> Seda viimast ta oligi öelda tahtnud . </s> <s> See oli tingimus , mida Eda ei saa täita , see oli niisiis tehtud ! </s> <s> Nad lobisesid veel veerand tundi , see oli peaaegu abikaasade või armukeste , igatahes väga lähedaste inimeste usaldusjutu toon . </s> <s> Eda tahtis arvatavasti iga hinna eest näidata , et ta pole põrmugi solvunud ja ka Mart mängis kaasa . </s> <s> Nad olid ikkagi teatava perspektiivi ees ja see tundus olevat ahvatlev ... </s> </p>
<p> <s> Noh , pinguta nüüd ! ütles Mart telefonile , kui see põlvelt lauale oli pandud . </s> <s> Pinguta ! </s> <s> Selge , et Edal on kindlasti veel midagi varuks . </s> <s> Muidu oleks ta toon teistsuguseks muutunud . </s> </p>
<p> *** </p>
<p> <s> See oli pilvise suvehommiku koidueelne hall valgus . </s> <s> Majad , puud , telefonipostid , sillutisekivid — kõik oli kiretu selgusega välja joonistatud selles varjudeta , veidi rõskes ja täiesti inimtühjas maailmas . </s> <s> Lõhnas niiskunud teetolmust . </s> <s> Ta tuli , õlgu jaheduse pärast kokku kiskudes , väheldane mees noorepoolses keskeas , suvemantel tihedalt vööga kokku tõmmatud , tume juuksepahmas kastest niiskununa silmile vajumas . </s> <s> Ta oli kusagilt öise bussiga kohale sõitnud , oli tapvalt väsinud ja igatses koju , sooja ja rahustavasse voodisse . </s> </p>
<p> <s> Ja seal see siis jälle oli — aina uuesti ja uuesti , iga kord , kui ta niimoodi koju ruttas . </s> <s> Keset veidi muhklikku ja totralt avarat munakivisillutisega platsi need kolm , üks kägardumas maas ja teised kaks teda jalgadega peksmas . </s> <s> Mardil polnud vaja isegi vaadata , ta teadis niigi , et üks neist lööb nagu kogenud karateka , tõstab põlve peaaegu rinnani , sooritab kiire ettesööstu ja tõmbab jala sama teed tagasi . </s> <s> Teine togib niisama , õppimata inimese asi . </s> <s> Ja maas vähkreja ägab ja varjab kätega pead ning konksu kistud jalgadega kõhtu , aga selgroogu ta mõistagi kaitsta ei saa . </s> </p>
<p> <s> Ja nagu iga kord varemgi jõuab jooksev mees kohale parajasti siis , kui see oskajam on just lamaja pea juures koha sisse võtnud ning valmistub andma otsustavat lööki pealae pihta , see tähendab sinna , kus isegi pehmes spordijalatsis antud löök võib eluohtlikuks osutuda , sest lõgemete kohal on kolju kergesti murtav . </s> </p>
<p> <s> Ja jälle vahivad nad tema terava käratuse peale tülpinud pilgul , kaklusest natuke hingeldades . </s> <s> Mis see tahab ? </s> </p>
<p> <s> Ja taas avastab Mart , et üks on tema enda kümne aasta tagune õpilane , kelle nime ta hetkel kunagi meenutada ei suuda . </s> <s> Teine peksja on küll jumala võõras . </s> <s> Ja samas , ta teab seda juba vaistuga ette , näeb silmanurgast jalakeerutusega antud lööki , taipab veidi hilja , saab küll õla nägu katma , aga sukeldus jääb hiljaks ja kanda haarav käsi kahmab vaid õhku . </s> <s> Tabamus on ohutu , aga siiski küllalt raske , et talle kaks-kolm keerdu peale lüüa , enne kui maa vastu tuleb ja ta teise mehe kõrvale siruli lendab . </s> <s> Ta teeskleb küll kohe uimasekslöödut , vajub tõusmisekatselt tagasi küünarnukile , aga lööja tunneb tedagi , teab , et ühele lamavale musta vöö mehele lähenemine on riskantne , sest tollel on käed maas , seega kõik võimalused nendele kerkides jalgu ründajale vastu pöörata . </s> <s> Ja selles asendis on ta peaaegu karistamatu . </s> <s> Selja taga oimetuks pekstud kaaskannataja , kes jääks lihtsalt jalgu , ei laseks teisel mehel talle kontsaga kuklasse virutada . </s> </p>
<p> <s> Kuna nemad ei tule , siis kerkib Mart nüüd ise , näib tuikuvat , vajub käpuli , madalstardiasendisse ja sööstab sealt ette . </s> <s> Ta teab , et peab selle võõra enne kahjutuks tegema , sest teine on liiga kõva vastane , temaga vast hoobilt hakkama ei saa . </s> <s> Ta jookseb siiski endise õpilase suunas , kes taganeb ja kaaslasele karjub — lööb möödajooksult jalaga ! </s> </p>
<p> <s> Mõlemad pöörduvad ja kappavad eemale , ja Mardile , kes neid jälitab , saab asja mõttetus mõne hetkega ilmsiks . </s> <s> Nagu laisavõitu , täisõginud loomaaiahundid , sörgivad nood nahkpintsakutes ja teksades jõmmid majade vahele ja kaovad silmist ning Mart Raja lamab peksleval südamel hallis hommikuvalguses Tartus , külalistetoa voodis ja pomiseb pahaselt . </s> </p>
<p> <s> Mõttetu , tühine episood , mis kordub realistliku täpsusega aina jälle ja jälle , nii juba kümne aasta jooksul . </s> <s> Mees teab , selle unenäo järel ei saa ta kaua aega uinuda , ta mõtleb siit edasi , meenutab , kuidas läks pekstut jalule aitama , kutsus endaga miilitsasse kaasa . </s> </p>
<p> <s> " Mis sinna ? " imestab too ja tirib end lahti , läheb ägades ja luugates , aegajalt verd sülitades ja Mart käib ta kannul , seletab , et tundis neist ühte ja praegu on soodus moment neile pättidele kamm turja saada . </s> </p>
<p> <s> " Üht ? " küsib too ja naerab virilalt . </s> <s> " Mina tundsin neid mõlemaid ! " </s> </p>
<p> <s> Selle episoodi pettumuse ja raevu tõttu , selle tõttu , et kõik jäi lahendamata ja nendesuguseid sigines aina juurde , ilma et keegi oleks püüdnudki midagi vastuseks ette võtta , ilmselt kõik Marti aina vaevabki , tuleb siis , kui ta end välja on puhanud , vastu hommikut , viib une ja hingerahu . </s> </p>
<p> <s> Unerahu oli niigi häiritud . </s> <s> Ta oli pealelõunal teatri valvelauast saanud kirjakese , tavalise pooleks murtud märkmikulehe . </s> </p>
<p> <s> " Hr. Mart Raja ! </s> </p>
<p> <s> See , mida te otsite on Välja tänava majas nr 48 korter 9 " Ja allkiri . </s> <s> Lihtne kokku murtud märkmikuleht ja sellel need omapärase käekirjaga read . </s> <s> Autor pidi olema keegi , kellele paberimäärimine üldse mitte võõras tegevus ei ole . </s> <s> Väiketähed nagu laiaks litsutud ja kaunilt ümardatud nurkadega ristkülikud , Pikad tähed seevastu väikestest vähemalt neli korda kõrgemad ja täiesti püstloodsed . </s> <s> Autor on oma käekirja kallal kõvasti vaeva näinud . </s> <s> Ja allkiri seejuures ikkagi peaaegu loetamatu . </s> <s> Esimesel hetkel näis tegu olevat Eda Kalju nimega , kuid hetke pärast taipas Mart , et perekonnanime esitäht on pigem R kui K , pealegi puudus sealt kõrgele ulatuma pidav l , aga j oli kindlasti olemas . </s> </p>
<p> <s> Ta ei tahtnud selle mõistatuse kallal vaevelda . </s> <s> Ta mõtles parem unenäost ja selle järelkajadest . </s> </p>
<p> <s> Mart Raja oli terve elu õpetanud poistele enesekaitset . </s> <s> Nagu ta instituudi lõpetas , kehalise kasvatuse õpetaja , treeneri ja muusikaõpetaja kutsega . </s> <s> Nii nad sinna tööle asusidki , Silja muusikakooli ja Mart spordikooli , tolle episoodini oli kulunud viisteist aastat . </s> <s> Aeg oleks nagu nende jaoks oma kulus aeglustunud . </s> <s> Nad olid oma perekonnale elanud , lapsi kasvatanud Mart polnud küll põrmugi kaotanud sellest sekkumisvalmidusest ja sirgeseljalisusest , mis tahtis , et kõik siin maamunal käiks aumeeste kombe kohaselt . </s> <s> Ometi valitses temagi alateadvuses sotsiaalne apaatia . </s> <s> Juba oma töö alustamisega oli ta ajast maha jäänud . </s> </p>
<p> <s> Henriku põlvkond , need , kes astusid ellu vurrudega isakese päevil , teadsid seletamatagi , et nende elunatuke ja isiklik julgeolek sõltuvad eelkõige sellest , kui vait ja vagurad nad püsida mõistavad . </s> <s> Mees võis küll möirata ja lakkuda nagu elajas , aga ka kõige ägedamas purujommi möllus pidi suu ühiskonna asjadest raudselt rahus pidama . </s> <s> Mis juhtub , kui ta seda ei tee , oli nii paljude näidete varal teada , et seda enda nahal katsetada tarvis ei olnud . </s> </p>
<p> <s> Mardi vanused , nemad , kelle noorukiiga jõudis kätte peale verise diktatuuri raugemist , kes aga kõike ikkagi veel mäletasid ja teadsid hirmupainet , mis selle ühiskonna oli loonud , lubasid endale pisukest mässu , käisid vahelduseks väljakutsuvalt riides või ütlesid midagi , mis , kõht õieli , suitsupits hambus , vihasel ilmel koridorivaibal patseerivaid vanemaid mehi vahel kärgatama ajas . </s> <s> Ja nad tundsid sellest korrarikkumisest teatavat rahuldust , kuid otsustavaks ei muutunud nende mäss üldjuhul kunagi . </s> <s> Nad vihkasid vaikides . </s> </p>
<p> <s> Mart polnud kunagi andnud endale aru , et tegelikult elas nende hulgas rahvaosa , kes tundis teatavat rahuldust haritumate , paremate allakäigust , kes nautis võimu ligi pääsemist ja hüvesid , mis sealt pudenesid . </s> <s> Oma lapsed kasvatasid need inimesteks , kellele kõik see ilus ja püha , omariiklus , aususe , aatelisuse , pühendatuse meeleolud oli täiesti tühi ja tähenduseta lollus , kes teadsid , et kaotatud iseseisvust ei saa nagunii enam tagasi , ja õige mul asja , mille pärast siis oma elu nahka panna ! </s> </p>
<p> <s> Neile noortele polnud käsitsivõitlus see ainus võimalik viis eneseväärikust kogeda , vaid pigem kasulik oskus maailmas , mis kummardub tugevama õiguse ees . </s> <s> Viisteist aastat oli Mart vastutulelikult nendele õpetanud , kuidas inimest jalalöögiga tappa . </s> <s> Sellest pettumusest , mis teda valdas enda elutööle antud hinnangu tõttu , polnud ta senini toibunud , ja aegagi selleks ei olnud , sest just siis see kõik algas , Siljaga , see tähendab . </s> </p>
<p> <s> Kusagil hingepõhjas oli ta vist arvanud , et pöördub veel kunagi viiulimängu juurde tagasi , kuid aeg oli halastamatult oma teed läinud ja neljakümnele lähenev mees avastas , et ta kõlbab veel üksnes noori jõhkardeid kantseldama . </s> </p>
<p> <s> Millalgi siis , sügava pettumuse aegadel , oli ta uuesti pöördunud muusika poole , oli hakanud teadlikult plaadikogu looma , oli lugenud palju , istunud tunde klaveri taga ja endale lektüüri lihtsalt ette mänginud . </s> <s> Ja kunagi , kui neil olid külalised , nende hulgas ka tollal veel päris nooruke Merike Täht , kes Mardile alati meeldinud oli , ja küllap vist edevusest oli ta lobisema kukkunud , oli rääkinud Wagneri elust ja seda juttu valitud lõikudega klaveril illustreerinud . </s> <s> Ta oli seltskonna kuulama saanud ja teda oli algul lihtsalt jutujätkuks , siis aga õhinal kooli kutsutud , et ta seal mõned loengud peaks , mille peale mees esmalt lihtsalt naeris . </s> <s> Mingi loengusarja ta siiski maha pidas , ja kui kool Silja haigestumise aegadel literatuuriõpetajata jäi , tema aga elukutset vahetama pidi , leidma töö , mis ei tingiks sagedasi võistlusreiside aegseid kodust äraolekuid , maabuski ta oma lapsepõlvekoolis , hakkas ennast seal vormima hoopis kellekski muuks , kui karekarmiks ja järsusõnaliseks võitluskunsti treeneriks . </s> </p>
<p> *** </p>
<p> <s> Midagi siin ei klappinud ! </s> <s> Mees jäi keset agulitänavat seisma ja uuris veelkord paberilehte . </s> <s> " See , mida te otsite , on Välja tänava majas nr 48 korter 9 " Ja allkiri . </s> </p>
<p> <s> Kaugelt eemalt oli näha , mis majaga tegu . </s> <s> See sajandivanune kahekorruseline puumaja sai sisaldada vaid kaheksa korterit . </s> <s> See oli Mardi kodumaja kahekorruseline variant . </s> <s> Kõik väikelinnad ja agulid on neid täis . </s> <s> Sisened eesuksest ja satud maja läbivasse koridori . </s> <s> Kummalgi käel kaks korteri ust . </s> <s> Korterid ise koosnevad köögist ja toast . </s> <s> Trepp teisele korrusele ja kuivkäimlad hoovipoolses tuulekojas . </s> <s> Vahest on kaks ühe tiiva korterit ühendatud , nagu Mardi oma , siis on neid majas korrusel kaks või kolm . </s> <s> Aga kuidas saaks neid seal maja kohta üheksa olla ? </s> </p>
<p> <s> Aiad olid kuhjas täis suurt õitemöllu . </s> <s> Sirelid , õunapuud Isegi kui see käik asjatuks osutub , on ikkagi ilus . </s> </p>
<p> <s> Mida ta otsib ? </s> <s> Omateada ei otsinud ta mitte midagi , kui mitte arvata , et võimalikku seiklust . </s> <s> Oleks muidugi lõbus , kui talle seal olematus korter üheksas kott pähe aetaks ja kirvesilmaga uimaseks löödaks . </s> <s> Oleks alles seiklus , et annab mäletada ! </s> <s> Ja ega seal mingit imet olekski . </s> <s> Kui suur ülemjuhataja end tõsiselt võtta tahab , siis võib ta kergesti sellele tulla , et teostamatu sõjalise aktsiooni asemel mõrvama hakkab ... </s> </p>
<p> <s> No-jah , ega ikka ei olnud küll seal enam mingit üheksanda numbriga ust , aga elanike nimekirja tahvlil seisis tõepoolest see korter kirjas . </s> <s> Nimeta nagu enamik teisigi , muuseas . </s> </p>
<p> <s> Mees väljus nõutult õue — äkki on majal hoovis mingi juurdeehitus , kuid kuhu avaneksid siis aknad ? </s> </p>
<p> <s> Ei olnud mingit juurdeehitust , oli keldriesik ja sellel uks , mis numbrit ei kandnud . </s> <s> Aga meest oli korraga vallanud mingi rahutu ununenud mälestus , mis kuidagi esile tulla ei tahtnud . </s> <s> Ta jäi vaatama aia sügavusse kulgevat rada ja avastas õitsvate puude taga mingi madala katuse . </s> <s> Kusagil väga sügaval unustuselademetes kääris äratundmine , ta läks ja avastas aiamaja , tillukese nagu mängutoa ja selle uksel oli tõepoolest emailovaal otsitud musta numbriga . </s> <s> Ja kõige selle , õitemere ja pappkatuse ja korstnast tõusva suitsuvine kohal oli lasuur-roosa õhtutaevas . </s> </p>
<p> <s> Uks avanes nagu oleks seal taga lausa tema kellatirtsu oodatud ja lävel seisis noorpoolne sale naine ning naeratas pead kallutades ja toa suunas viibates . </s> <s> " Noh , lõpuks ometi ! " </s> </p>
<p> <s> Seekord tundis Mart ta hetkepealt ära , seesama oligi blondiin , kes ta mälus aina kummitas , keda ta oli kohanud märtsiõhtul kesklinnas ja teatrikoridoris spagaadihüppel ja viimati restoranis . </s> <s> Nüüd ta teadis , et on seda sama naist näinud ka siin , selles aiamajas , aga see oleks võinud olla vaid teises elus , või siis vast deliiriumis , sest mingit vähegi arukat seost ei suutnud mees küll kuidagi välja mõelda . </s> </p>
<p> <s> Selle segadusehetke jooksul oli ta lasknud end kööki kutsuda ja istuma seada , oli kuulanud ära naise vabanduse — tal on veel paar pannitäit kooke praadida , oli jõudnud vaadata pliidi kohale kummarduvat helesinises kodukleidis selga ja libistanud pilgu üle säärte , mille kuju rääkis treenitusest . </s> <s> Muidugi mõni baleriin . </s> <s> Kes muu veel suudaks hüppel spagaadi teha ! </s> </p>
<p> <s> Talle meenus kitsa käe meeldivalt aval surve ja silmavaatamine ja isemoodi naerev pilk . </s> <s> See naine polnud harjunud end meeldima sundima . </s> <s> Tema olekus oli midagi pigem neist tarkadest ja asjalikest tänapäeva iseseisvatest ärinaistest või sisekujundajatest , teadusala sekretäridest või personalijuhtidest . </s> <s> Ta näis teadvat , et on respekteeritav isiksus selletagi , et peaks end Barbiks maskeerima ja koketeerima . </s> </p>
<p> <s> Selle aja jooksul , kui koogid pannil kuldset jumet võtsid , jõudsid need kiired ja asjalikud käed katta laua , asetada salvrätid taldrikute kõrvale , panna alustassidele keedise ja mee purgid . </s> <s> Seda kõike kolmele sööjale , mis oli iseenesest rahustav , kuigi Mart , kes ei sallinud naeruväärseid olukordi , kuidagi ei suutnud kujutleda , mida ta rääkima peaks . </s> <s> Ta ei otsi ju midagi ! </s> </p>
<p> <s> Hiljem seda esimest õhtut meenutades ei mäletanud ta enam , kuidas sigines jutt . </s> <s> Kõik oli sujunud väga loomulikult . </s> <s> Kolmas sööja lauas , kümnekonna aastane poisikratt , selline kaunike volakas juba aga olekult veel päris laps , lokkispäine ja suurte kõrvadega ning alistumatu ja lõbusa pilguga , oli teda esimesest hetkest kohe omaks pidama hakanud . </s> <s> Elupõline noortetreener ja õpetaja tundis ära selle vajaduse , mis neis aastais poissi igasse mehisesse mehesse kiinduma sunnib . </s> <s> Ta oli poisi otsmikule sõrmenipsu andnud , oli naernud marakrati hilinenud tõrjekatse üle , oli seletanud , mida tähendab reaktsioonikiirus . </s> <s> Mart oli talle väikese etenduse korraldanud , oli lasknud end tühjade tikutoosidega pilduda , kaitseks ainult vasak käsi , mille küünarnukk vastu püksirihma pannalt surutud , oli ta veatult püüdnud kõik kuitahes kavalad visked , ajades Kalju vaimustusse . </s> <s> Nagu müür ees , oli too kommenteerinud , siis aga ema pilgu käsul teise tuppa taganenud , ukse sulgenud ja nad istusid naisega korraga vastamisi üle väikese köögilaua , kummalgi auravad tassid peopesi soojendamas . </s> <s> Mart mäletas , ta oli muhelenud ja ust vaadanud , mille taha poiss kadunud oli . </s> <s> Ta tundis , et emale see esimesest hetkest siginenud mehine sõprus meeldis , et ta seda heldimusega jälginud oli , ja katkestanud vaid hellusest , hirmust , et poiss liiga kiindub , mehele enam asu ei anna ja sedagi , et mees tuli vaid korraks , et jõnglane jääb teda liiga igatsema , kui Mart läinud on . </s> <s> Võib ka olla , et kergest kiivusest , sest emaarmastus ja uhkus kiirgas kogu ta olemusest . </s> </p>
<p> <s> Kui ta üldse midagi otsib , siis igatahes mitte seiklust , oli mees öelnud ja naine oli noogutanud . </s> <s> Seda polevat ta kahtlustanudki . </s> <s> Ja siiski , mida ta siis otsib ? </s> <s> Ja noogutanud mõistvalt . </s> <s> Jah , kas neid just viimase kümne aasta jagu täpselt on , aga midagi sinnapoole . </s> <s> Ta oli korraks ära käinud ja tagasi tulnud , tuttavad kalingurkaantega kaustikud peos . </s> <s> 12. märts tuhat üheksasada kaheksakümmend . </s> <s> Sobib ? </s> </p>
<p> <s> Kust naine teadis neid temale pakkuda ? </s> </p>
<p> <s> " Aga sa ju ise praegu ütlesid seda mulle ! " kergitas blondiin imestunult kulme . </s> <s> Ja pikema seletamise peale raputas pead . </s> <s> " Mina pole sind siia kutsunud . " </s> </p>
<p> <s> " Ometi teadsid mind oodata ? " läks Mart väikese eneseületamise abil samuti sinale üle . </s> </p>
<p> <s> " Millalgi pidid sa ju tulema ! " </s> </p>
<p> <s> Mees poetas lauale märkmikulehe ja naine vaatas seda ning naeratas . </s> <s> Päris osavasti tema käekirjagi järele aimatud ! </s> </p>
<p> <s> Jah , ta on küll Eha Raju . </s> <s> Mart peaks seda ju mäletama . </s> <s> Ja midagi sinnapoole on ta allkirigi . </s> <s> Aga ometi ei ole tema seda sedelit kirjutanud . </s> </p>
<p> <s> Eha südamlik ja lihtne naeratus ei lubanud kahelda . </s> </p>
<p> <s> " Siis ei taipa ma küll mitte midagi ! " tunnistas Mart ja lisas , et ilmselt on ta midagi väga põhjalikult ära unustanud , igatahes on Eha teda kummitanud , aga ta ei tea , kus ja millal nad oleksid võinud kunagi tutvuda . </s> </p>
<p> <s> Naise huuled , mis olid väga lubavalt poolavali , midagi meeldivat mõista andvas naeratuses , tuksatasid . </s> <s> " Tuleta meelde ! " sõnas ta maheda tögamise toonis . </s> <s> " Võin sind aidata , see oli just sellesama kaheksakümne esimese märtsis . " </s> </p>
<p> <s> Nagu kõlatav puuhalu löök lagipähe , nii et silme ees kiskus pimedaks . </s> <s> Mees surus käe laubale ja oigas tasa . </s> <s> Kohe ta tõrjus , nii kruusi külma veega kui aspiriinitableti . </s> <s> Ta väänutas pead ja pilgutas silmi . </s> <s> " Andesta , ma ei tea , mis juhtus , minuga pole kunagi midagi sellist olnud ! " </s> </p>
<p> <s> Oli ikka küll , mõtles ta nüüd hiljem . </s> <s> See oli puhas nokdaun , ta oli isegi hetke mõistatada püüdnud , kes teda siis ometi lõi ? </s> <s> Tema selja taga oli krohvitud sein , kus rippus kalender . </s> <s> Ainus hingeline siin ruumis peale tema see naeratav naine teisel pool lauda . </s> </p>
<p> <s> Oh , talle ei meeldinud sellised üllatused ! </s> <s> Ta tõusis , valmistus lahkuma . </s> <s> Ta pea hakanud äkki rängalt valutama , seletas ta vabandades . </s> <s> Ei , pole vaja muretseda , ta saab ise mindud küll . </s> <s> Ei , neid päevikuid ta ei võta , ta loodab seda juttu lähipäevil jätkata , ja leppinud mõne üksikasja suhtes kiirustamisi Ehaga kokku , lahkus ta õitemöllus õhtusse , jalutas veel kaua , kui taevas oli ammuilma juba tumenenud ja aeg kaugelt üle kesköö . </s> </p>
<p> <s> Huh , närvid ! </s> </p>
<p> *** </p>
<p> <s> See oligi olnud tema viimane tõeline kohtumine Henrik Kaljuga , sest seda päris-viimast , seda haledat veerandtundi ärajoonud ja vabiseva inimvarega ei saanud ju selleks pidada . </s> <s> Nagu halb unenägu kummitas see kogu nende mitmekümneaastase sõpruse lõpus . </s> </p>
<p> <s> Ega see märtsikuinegi just lõbus polnud , mõtles ta , vahtides pimeda lae poole , samal ajal , kui öövalgus nihkus põhjataevasse ja aegamisi hakkas juba hommikule kiskuma . </s> </p>
<p> <s> Mehe elus oli olnud vaid mõni üksik kord , kui ta oli teadlikult ja tahtlikult jooma pööranud . </s> <s> See oli üks neist . </s> <s> Ta oli Henriku kodust leidnud . </s> <s> Oli pärimise peale napilt seletanud , mis viga , oli küsinud , mida sõber arvab , kui tooks õige pudeli . </s> <s> Sõber arvas , et pudelit koju tuua ei maksa , sest varsti on proua-abikaasa töölt kodus ja lööb neil mõlemal vasaku jala luud pooleks ... </s> </p>
<p> <s> Oli see nüüd Miša juures , või kuidas seda urgast nimetatigi , kust nad alustasid , aga aja kuludes hakkas Mart aina enam imestama , kui palju on siiski Tartu suguses väikeses linnas hilisööni lahti olevaid urkaid ja kõrtse , kui lõputu ja vahelduv on nende habetunud ja haisevate või karva kasvanud boheemlastest erudiitide , ristlipsuga frantide ja nutta mölisevate libude galerii , mida pakuvad linna äraarvamatud inimressursid . </s> <s> Milline oli küll Henriku meelespidamisvõime , et ta kõiki neid tundis , nende lugusid mäletas ! </s> </p>
<p> <s> Ööelu kireval taustal püsis ta muutumatuna , tuhmunud heledate lokkidega ja rahulikult kindel mehine nägu , kes igasuguste südantrebestavate ülestunnistuste peale , kõikvõimalike loominguliste kavatsuste peale , kõigi nilbuste , lausroppuste ja kahemõttelisuste peale , ähvarduste ja meelituste peale üksnes naeratas ja ainsa kommentaarina oma hämmastavalt kõnekat hmm-i kuulata andis . </s> <s> Ja kummaline küll , sellest näis neile , end talle enesealanduses või edevuses , meeleheites ja võidurõõmus avavatele hingedele täiesti piisavat . </s> </p>
<p> <s> Siis olid nad keset sulalumist pimedust , kusagil võõrastel tänavatel , ja sõber , kes säilitas kaine väljanägemise , kuid ilmselt oli juba kaunis paras poiss , talutas Marti läbi järjest segasemaks muutuva sündmuste kadalipu . </s> <s> Olid mingid löömahimus nolgid , kelle käed longu vajusid , kui Henriku ära olid tundnud . </s> <s> Oli kumminuiaga nahkkinda peopesa patsutav võmm , kes alustas moraalijutlusega ja järsku leebus — tee , mis teed , aga ära lärma ! </s> </p>
<p> <s> Kuhu nad tuiasid läbi selle unise linna ? </s> <s> Kas Henrik seda isegi teadis ? </s> <s> Igatahes seisis ta korraga kivist väravaposti otsas nagu Lenini kuju ja küünitas end , nägemaks üle kardinate mingi eramaja tuppa . </s> <s> Ja keti otsas end poov ja larisev hundikoer . </s> <s> Ja pimedusest kostev kärkimine . </s> <s> Kohe hakkavat keegi tulistama ! </s> <s> Mart mäletas , ta mõtles kiiruga , et seisukord on kriitiline , sest kui ta üle aia hüppaks peremehe jahipüssi rabama , ründaks teda koer . </s> <s> Kui ta koerale varrukat pakkudes ninaluud purustavat käeservalööki üritaks , saaks ta haavlilaengu keresse . </s> </p>
<p> <s> Selle asemel imestas Henrik oma rahulikus , veidi naeruses toonis — ah sina ! </s> <s> Ja — ära pane pahaks , eksisin tänavaga . </s> </p>
<p> <s> Jälle vana tuttav , imestas Mart kõrvalt . </s> <s> Kui palju siin linnas siiski inimesi elab ? </s> </p>
<p> <s> Siis , mingis ebamäärases ajas olid nad äkki keset tillukest kööki , kus üks piinatud silmadega lapseohtu blondiin neid vaigistas . </s> <s> Ja Mart , kellel tüdruku ees hirmus piinlik oli , küsis — peab ta selle liiga häälekaks muutunud mehe siit välja viskama ? </s> </p>
<p> <s> Seda väljaviskamise küsimist hõõrus Eha Raju talle veel mitu korda nina peale — nüüd , üheksakümne esimesel , kümme aastat hiljem . </s> <s> Ja mees ei hakanud seletama , et mis see siis nii imelik oleks olnud . </s> <s> Eks Henrikuga oleks muidugi rabelemist tulnud , selge see , et suur ja tugev ja enesekindel , ilma valuvõteteta poleks hakkama saanud . </s> <s> Aga seda ta oli vist tõepoolest kavatsenud , kui liialt valjuks paisunud jutu peale teises toas lapse nuttu kuulda olema hakkas . </s> <s> Mardi muiet märganud , seletas tänane , küps Eha , et kuhu siis nii ? </s> <s> Kuhu oleks Henrik oma kodust tulnud ajada ? </s> </p>
<p> <s> Ja Mart ei saanud öeldud , et tema teada elas Henrik Kalju ühel teisel aadressil ja ühe teise naise juures . </s> <s> Kuigi see majake siin oli Henriku menukaima filmi honorari eest ostetud , mida ta mõningase imestusega teadmiseks võttis . </s> </p>
<p> <s> Tookord nõudis Henrik , et Eha neile süüa teeks . </s> <s> Kas tüdruk tegi või ei , oli Mardi jaoks hämaruse peidus . </s> <s> Järgmiseks leidis ta end üksi keset pimedat ja sompus ööd , purupurjus , hoidmas mingi plangu servast kahe käega kinni ja nuuksumas tagasihoitud nutu käes vääneldes . </s> </p>
<p> <s> Päeval oli ta Silja haiglasse viinud ja talle oli öeldud ka diagnoos . </s> <s> Ta ei suutnud sõita koju , vaid jäi , et naist järgmisel hommikul vaatama minna . </s> </p>
<p> <s> Kõike seda ei olnud ta enam mäletanud . </s> <s> Selle koha peal oli laiunud päästev tühjus , mis ootamatu löögisarnase vapustuse näol äkki täitunud oli . </s> </p>
<p> *** </p>
<p> <s> Magamatusest kumisevas peas alles keerlemas kogu see seitsme aasta enesepettuse ja halastusvalede virrvarr , lootusetud lootused , jõuetu kaastunne , enesesse maetud meeleheide ja laste ees teeseldud reipus , kogu see lõputu aeg , mille mäletamisest tal mõne viimase kuu jooksul oli õnnestunud end säästa ja kuhu eilne õhtu ta ootamatuilt tagasi paiskas , selles vaevas vaikselt edasi keedes sai mehel äkki villand kogu sellest allilma tulutust jahmerdamisest , võltsidest repliikidest , teeseldud tegevustest , lollidest ettekujutustest , mida nad siit lavalt püüdsid elutõe pähe pakkuda ... </s> <s> Ta tõusis ja väljus saalist , seisis jalutusruumis ja vaatas aknast linna , mis uppus kevadisse õitsemisse . </s> <s> Peaks olema seadusega karistatav peale jüripäeva teatrit teha , kui väljas on valge ja puud õitsevad , mõtles ta . </s> <s> Peaks keelatama ära , saadetama trupp laiali ja keeratama uksed lukku ! </s> </p>
<p> <s> See sisemine etendus , mida ta viimased neliteist tundi vaadanud oli , see lavastus või linastus tema enda perekonnatragöödiast , oli ta nii ära väsitanud , et ta isegi seda ei suutnud välja mõelda , kuidas siit supist pääseda . </s> <s> Praegu käis lahtine proov , see tähendab kõik majas ula olevad vurled olid end toolidesse sättinud ja vahtisid Mardi häbi . </s> <s> Inimene ei peaks tegema näidendit , ja kui ta ongi olnud kergeusklik , siis jätku ta see vähemalt rahulikult sahtlisse , ärgu toppigu kingseppade artellile vägistamiseks ! </s> </p>
<p> <s> Aga lahtisele proovile peaks järgnema õhtul peaproov ja homme hommikupoolikul kontrolletendus ja selle järel õhtul esietendus . </s> <s> Kas ta tõesti peab kõik selle kaasa tegema ? </s> </p>
<p> <s> Valed intonatsioonid , valed rõhutused Mingi labane stamp , kuivõrd nad usuvad , et kuritegelik maailm on midagi sellist , mida ameeriklastele meeldib linal näidata ... </s> </p>
<p> <s> Mees oli omadega nii läbi , et ei suutnud isegi otsustada , kas poleks õigem see siin kõik omapead jätta ja minema sõita . </s> </p>
<p> <s> Kerge käsi asetati Mardi randmele . </s> <s> " Naeravad , kuuled ! " </s> <s> Kui lahtise proovi publik naerab , siis tapvat ta etenduse publiku naerukrampidesse , mis on kvalifitseeritav tapmisena eriti piinaval ja julmal moel Eha Raju seisis talle hästi lähedal ja vaatas oma kõnekate silmadega otse ta piinlevasse hinge . </s> <s> Ja küsimata seletas naine , et mõistab väga hästi neid kahtlusi ja vaevu , see on see etenduse valmimise eelne seisund , mida iga teatriinimene tunneb . </s> <s> Autoritele näib see veel kõige valusam olevat . </s> </p>
<p> <s> Ta võttis mehe käevangu ja viis alla puhvetisse , söötis ta kõhu sunniviisil täis , soovitas osta paar pudelit õlut kaasa ja ära magama minna . </s> <s> Ühe sõnaga , see tegelikult ikkagi võhivõõras baleriin käitus temaga nagu abikaasa või ammune armuke , ja see oleks pidanud ajama Mart Raja perutama . </s> <s> Tegelikult tundis ta sellest veidi hoolimatus toonis hoolitsusest ja naeruvinest naise silmis mingit peaaegu haledusele sarnast rahulolu . </s> <s> " Hästi , hästi ! " pomises ta . </s> <s> Tõsi see olevat , ta on tõepoolest raskelt liimist lahti ja väsinud Tegelikult tahaks ta Ehalt küsida mõndagi , mis puutub tantsusse nende olematute mälestuste ümber , mida ta kirjutama peaks hakkama . </s> <s> Aga kui ta püüdis kasvõi ainsatki küsimust sõnastada , tajus ta masendust ja väsimust nagu kleepjat tainast ajusid mähkimas . </s> <s> Mart loobus . </s> <s> Ta polnud hommikust söönud ja nüüd hakkas tõesti uni peale rõhuma . </s> </p>
<p> <s> Ühte pidi ta siiski tegema . </s> <s> Ta päris , kas Eha tuleb esikale . </s> <s> Tema , Mart nimelt , on ilmselt sunnitud sinna kutsuma kellegi Eda Kalju nimelise daami , ja mida Eha sellest arvab ? </s> </p>
<p> <s> Mees oli kartnud ebamugavat reageeringut , aga naine naeratas . </s> <s> Loomulikult peab ta kutsuma Eda esikale ! </s> <s> Tema ise vaatavat homme kontrolli ja õhtul on ta koguni linnast ära , sest läheb poega suveks maale viima . </s> </p>
<p> <s> Pea nagu vatist , ränk väsimus õlgu muljumas , ostis mees tõesti kaks pudelit õlut , mis osutus täiesti pädevaks vahendiks , kui inimene on üleväsimusest unepuuduses . </s> </p>
<p> *** </p>
<p> <s> " Maastik pärast lahingut , " pomises ta omaette . </s> <s> Toolidel vedeles osaraamatuid , laual kellegi prillidega valenina , kostüümiesemeid Etendus oli lõppenud ja kõik taandunud , jättes võitlusvälja maha , nagu see oli . </s> <s> Mart Raja hulkus tühjal laval dekoratsioonide vahel ja meeliskles . </s> <s> Ta oli ärganud peale kahekümnetunnist und , oli olnud liiga laisk ja mugav , et hakata kiirustama kontrolletendusele , mis aja järgi võttes vast alles alanud oli . </s> <s> Nüüd ta siis kondas üksi tühjas majas . </s> <s> Kui kontrolletendusele järgneski tavapärane kunstinõukogu koosolek , siis oli seegi ilmselt juba peetud . </s> <s> Vähemalt ei osanud tema seda kusagilt otsida . </s> <s> Ja tühja kah ! </s> <s> Sündmused olid sealmaal , et on teda , autorit , või ei , asjad lähevad oma rada ja on ilmselt isegi parem , kui ta end vahele ei sega . </s> <s> Ta ei tundnud keelt , mida siinne rahvas rääkis . </s> </p>
<p> <s> Ta oli öelnud viimases meelehärmis ühele näitlejale — tee Brežnevit ! </s> <s> Ja näis , et see läks pihta . </s> <s> Igatahes elustusid silmad , sinna sigines korraks midagi mõtte sarnast . </s> <s> Ja jätnud selle tüseda vanamehe puhketuppa oma uue mõtte üle juurdlema , otsis üles maffiaperekonna troonipärija , selle halli kräsupea , kes tavatses toolide otsa komistada . </s> <s> Tee Tšernenkot , palus ta . </s> <s> Paistis , et seegi võttis vedu . </s> <s> Kas nad sellest midagi teha suudavad , selgub juba kuue tunni pärast . </s> <s> Praegu on nad kõik laiali , ilmselt lakuvad haavu , proovivad midagi kokku korjata sellest segadikust , mida viimased tööpäevad on nende meeltesse kuhjanud . </s> </p>
<p> <s> Igaks juhuks vajutas Mart režissööri kabineti linki ja imestas , et uks polnud lukus . </s> <s> Mees istus röötsakil oma laua taga , jõi pikkamisi kohvi ja lappas teise käega mingit klantspildiajakirja . </s> <s> Iseloomulik seegi — kui kõik on surmani väsinud ja põgenevad majast , viidab see tegelane aega pornolehe kallal igavledes . </s> <s> Näib , nagu poleks etenduse eelne meeleheitlik pingutus temale mitte midagi teinud . </s> <s> Ümar kuunägu , natuke rasvased plastmassraamidega prillid , kõrgele pealaele taandunud esipaljak , tuim vaade , rahulik ja igav jutuviis . </s> <s> Ometi on mees kogu elu teatrit teinud . </s> <s> Kuidas tema siin vastu on pidanud ? </s> <s> Mardi oli nende päevade emotsionaalne pinge surmani ära väsitanud . </s> <s> Ta polnud elus veel midagi sellist kogenud . </s> </p>
<p> <s> Lavastaja Andres Topman viipas Mardile tooli ja ta nägu ilmestas korraks jahe naeratus . </s> <s> Ta mõistvat , ega tal esimene originaal lavastada ole ! </s> <s> Kui peaks huvitama , siis kunstinõukogus sai tükk hea hinnangu . </s> <s> Varugu Mart šampat . </s> <s> See on vana komme . </s> </p>
<p> <s> Kui tal ka talongid kasutamata oleksid Ega šampat ju ikkagi kusagilt võtta pole , ehmus Mart , aga Topman seletas — lähed puhvetisse ja räägid sellele vanemale blondiinile . </s> <s> Ta arvab , viiest pudelist on küll . </s> <s> Nad ise ka ikka muretsevad midagi . </s> <s> Kõik saab korda ! </s> </p>
<p> <s> Uuesti koridoris , pomises mees endale : " Ja mida kujutab endast see hea hinne ? </s> <s> Kuradi käsitööliste laulu- ja näitemänguselts ! " </s> </p>
<p> <s> Taevas oli õrnas pilvevinas , aga õhk oli leebelt pehme . </s> <s> Viimaste tuuliste ja päikesepaisteliste ilmade kargus oli asendunud läheneva suve hõnguga . </s> <s> Õitsemine ja suvi . </s> <s> Need sõnad ei olnud talle enam kümme aastat midagi tähendanud , mõtles ta üllatunult . </s> <s> Üllatunult seetõttu , et nüüd need äkki tähendasid talle midagi . </s> <s> Siis meenus Mardile , et Edale pole ta veel helistanud , kuigi naine oleks ju isegi eeldama pidanud , et Mart ta esietendusele kutsub , aga formaalselt on tal õigus olla solvunud . </s> </p>
<p> <s> Ja paralleelselt meenus talle , et ta oli maha mänginud viimase võimaluse veel Eha Raju käest üht-teist küsida . </s> <s> Õhtul on naine koguni linnast ära , poega suveks maale viimas , meenus Mardile . </s> <s> Oleks ju võinud sinna agulitänavale kõmpida , aga selleks olid nad nagu veidi vähe tuttavad . </s> <s> Eha käitus küll väga omaselt ja Mart poleks imestunud , kui naine seda külaskäiku isegi ootaks . </s> <s> Aga Mart Raja mäng see igatahes ei olnud . </s> <s> Ta ei otsinud juhuseid , ei aidanud neil juhtuda . </s> </p>
<p> <s> Tegelikult oli vaja hoopis teisele naisele mõelda . </s> </p>
<p> <s> Kuidas öelda Edale , et ta ei saa päris kindlasti kirjutada sellist lugu Henrikust , millega lesk võiks nõus olla . </s> <s> Ja kui ta teab ja ei kirjuta tõtt sellest seiklejast , joodikust , rusikakangelasest ja mitmenaisepidajast — kuidas saaks ta siis kirjutada seda nii , et esile tuleks tollest vastuolulisest mehest hoovanud isikuvõlu . </s> <s> Sest muidu teeks ta sõbrale peale surma vaid karuteene . </s> </p>
<p> <s> Ta polnud mõelnud , aga praegu tuli korraga pähe , et kes siis veel muu , kui mitte Eda teda Eha Raju ukse taha saata võis ! </s> <s> Kes võis teada , et Mart otsib kadunud päevikuid ? </s> <s> Igatahes midagi muud ta küll sinna Välja tänavale ära kaotanud ei olnud ! </s> </p>
<p> <s> No kena , kui Eda ta sinna läkitas , siis miks ei teinud ta seda oma nime all ? </s> <s> Tähendab , ta ei saa Mardilt küsida , kas too leidis päevikud üles . </s> <s> Järelikult — ta ei pruugi otsida uusi äraütlemise ettekäändeid . </s> <s> Päevikuid senini lihtsalt ei ole . </s> <s> Vaevalt küll hakkaks Eda Ehalt küsima , kas Mart käis , kas ta võttis päevikud . </s> <s> Tähendab , ta võib helistada , ausa näoga rahulikult seda teemat lihtsalt vältida . </s> <s> Ja niisiis polegi vaja enam Ehaga kohtuda , sest see , mida blondiin võiks Henrikust rääkida , on Mardil ju niigi teada . </s> <s> Veel üks , kes selle Peer Gynti ohvriks on läinud . </s> <s> Sarm , mis hävitab , mis eelkõige hävitas mehe enda , ja nagu suur laev , kui see merel põhja läheb , viib keerisega kaasa palju neidki , kes ei märganud õigel ajal eemale ujuda . </s> </p>
<p> <s> " Ja sa nüüd siis helistad ! " ütles Eda Kalju , aga ta hääl kõlas nagu kassi nurrumine , kui teda kaminatule paistel silitatakse . </s> </p>
<p> *** </p>
<p> <s> " Ja me kõik teame kuidas ütles austatud Aleksandr Fomitš " Tüse , uimane ja taaruv , paksukulmuline vanamehejõmikas tegi äkki hoopis teistmoodi häält . </s> <s> Enam polnud see nohisev , nämmutav , raskesti mõistetav pomin , vaid helekilav ja käbekiire ninahääl . </s> <s> " Kui röövida , siis röövida , röövida ja veel korra röövida ! " </s> <s> Seda , mida noored röövlid vanaisa arvates valesti tegevat , jäi saalil kuulmata , sest repliik uppus mürisevasse naeru . </s> <s> Täiesti ootamatult naeris ka Mart Raja , ja kui mõistis , et autor naerab siin omaenda komöödiat , andis tal tükk aega end sundida , et tõsineda . </s> <s> Samas aga rabas publikut uus , peaaegu hüsteerilise naeru purse . </s> </p>
<p> <s> End juba ohjeldav Mart tahtis öelda enda kõrval istuvale naisele , et vaata sindreid , täiesti lootusetust seisust on viimase kolme , Mardile nägemata läbimänguga järsku imet teinud ! </s> <s> Ja repliik suri ta keelel . </s> <s> Eda Kalju istus ja vaatas täiesti tõsisel pilgul lavale . </s> <s> Ja Mart tundis äkki ehmudes , et naine ei saa aru , mis laval toimub , ei taipa mõhkugi , ei oska välja mõelda , et need röövlid , sulid ja pätid tuntud riigijuhte karikeerivad , et see käib üldistusena nende ümber aastakümneid valitsenud tegelikkuse pihta . </s> </p>
<p> <s> Publik igatahes naeris nii et pisarad tilkusid , kõik oli omal kohal , need umbe jooksnud elud ja tuhm-juhm ahnitsev olustik . </s> <s> Ajalehelabasustest kubisev , homo sovjeticuste iseenese tobeduses mõnulev targutus hakkas lõpuks ometi tööle ! </s> </p>
<p> <s> Nagu valutavat hammast , tundis Mart Raja , selle näitemängu autor , et läbinisti teatrisfäärides kodus olev , ise kah natuke kirjanikuverd , küpses eas tark naine ei näe siin midagi naljakat , ka mitte kurba või rumalat , vaid püüab lihtsalt aru saada , mis toimub . </s> <s> Ja vaheajal , kui oleks olnud aega ja viisakusest ka vaja midagi näidendi kohta öelda , tegi Eda nagu piinlikkust tundes teist juttu . </s> </p>
<p> <s> Kuigivõrd ei lasknud Mart Edal ometi õhtut rikkuda . </s> <s> Ta tunnistas vastutahtmist , et oli närveerinud asjatult . </s> <s> Ta oli ülikonda ja lipsu triikinud , särgi vahetanud ja valmis jõudnud kaks tundi varem kui vaja . </s> <s> Ta oli tundnud kogu selle aja kätes erutusvõbinat . </s> <s> Siis oli ta tüdimuseni linnas jalutanud , et ei peaks Edaga üle poole tunni etendust ootama . </s> <s> Alles siis võttis ta takso . </s> <s> Naine avas , käsil parajasti roosa siidpluusi kaeluse juurde kuuluva lehvi sidumine . </s> <s> Takso sai all oma veerand tundi tiksuda , kuni kõik viimseni korra ja kombe kohaselt seatud oli , kui oli veel paar korda huuli üle värvitud ja lõhnaõli lisatud . </s> <s> Ja mitte kordagi ei küsinud Eda , kuidas mees ennast tunneb . </s> </p>
<p> <s> Mart teadis , et ema kasvatatud poisina , on tal kalduvus oodata naistelt rohkem mõistmist ja osavõttu , kui see just hea oleks . </s> <s> Aga selline täiesti endasse pöördunud hoolimatus näis ometi ka kuidagi seletamatu . </s> <s> Nüüd siis ei taibanud Eda , millega laval tegemist ! </s> <s> Oli ta millegi pärast solvunud ? </s> <s> Kui jah , siis miks ? </s> <s> Alles mõne tunni eest oli ta telefonis sumisenud nagu lille ümber tiirlev kumalane . </s> <s> Midagi polnud ju vahepeal toimunud ! </s> </p>
<p> <s> Aga hüva , Mart , kui kätt südamele panna , polnud ju selle daami intellektist kunagi midagi pidanud . </s> <s> Aina oli ta arvanud , et see tegelikult kaunis tuim hing elas oma mehe priiskavalt rikka sisemaailma arvel , ja nagu sellised parasiidid sageli , mõtles seejuures vaid , millise mulje ta ise jätab . </s> <s> See polnud lihtsalt seni Mardile eriti korda läinud . </s> <s> Niisiis muretses Eda praegu ilmselt , mis pilgul vaatavad Lese avalikkusele ilmumist kümned tuttavad silmapaarid . </s> <s> Arvatavasti oli tal siin piisavalt palju vaenlasi , taipas mees . </s> <s> Kes seda naist ikka nii väga armastas ? </s> <s> Paljud kadestasid teda , süüdistasid Henriku arvel säramises , pidasid teda talendi tiibu kärpivaks tühisuseks . </s> </p>
<p> <s> Nagu ikka olid süüdistused ebaõiglased , teadis Mart Raja nende pudemete põhjalgi , mida tema kuulnud oli . </s> <s> Aga nagu ikka oli nendes ka tallel teatav annus tõde . </s> </p>
<p> <s> Korraks tuli pähe , et teda , kes ta Eda kõrval käis , hinnati ilmselt ka kui Lese järjekordset ohvrit , aga kuna Mardil polnud siin õieti kedagi , kelle arvamusest ta hoolinud oleks , siis ei seganud see tal oma etenduse kulgemisest lõpuks naudingut tunda . </s> </p>
<p> <s> Siis oli aplausimeri ja kummardavad näitlejad , oli autor , autor ja täiesti ükskõikne seismine lavaportaali kõrval . </s> <s> Koorem oli õlgadelt maha libisenud ja ta ise selleks liiga tühi ning väsinud , et midagi tunda . </s> </p>
<p> <s> Ta püüdis rahvajões hulpiva naise kinni , katsus teda ka banketile meelitada , kuid sellest Eda lihtsalt ja selgelt keeldus . </s> <s> Ja siiski jõudis mees veel mõelda , et ainus tuttav , kes teda täna siin õnnitlenud ei olnud ja seda ilmselt ka ei kavatsenud tehagi , oli see pikk ja sirgeseljaline , natuke nagu tõredas meeleolus naine . </s> <s> Mingu Mart rahumeeli , teda kindlasti juba oodatakse ... </s> </p>
<p> <s> Lõpuks kinni jooksnud eesriide taga käis melu . </s> <s> Purjus-kilavad silmad , häälekas trall , enesekiitus ja kiita laskmine , patsutused , kaelustused ja suudlused , kuni kogu see viinata purjus olev seltskond suure vaevaga ja aina takerdudes kulisside tagant minema valgus . </s> </p>
<p> <s> Vaja grimm maha võtta , ümber riietuda " Isaand , kus autor on ? " ja järjekordne toorelt võõbatud vana libu määris oma huulepuna ta põskedele . </s> <s> Oh , jätke juba järele ! </s> </p>
<p> *** </p>
<p> <s> Tüdimus murdis järsku sisse . </s> <s> Äkki oli kadunud kogu elevus ja vabanemistunne . </s> <s> Vaimukused näisid otsitud ja taktitud , üksteisest üle karjuvad hääled ei suutnud end enam mõistetavaks teha . </s> <s> Silmad , mis otse eesriide sulgemise järel näisid purjus olevat erutusest , läikisid nüüd ehtsast alkoholist . </s> <s> Kuigi kõik aknad olid ööõhule ja sääskedele avali , tahtis tubakasuits mõistuse viia . </s> </p>
<p> <s> Mart keeras end vaikselt eemale Andres Topmani korraks hälbinud tähelepanust . </s> <s> Ta nuputas , kuidas siit , kusagile Elva lähedale ehitatud saunsuvilast Tartusse tagasi pääseks , ilma et peaks peoliste tuju rikkuma . </s> <s> Ja samas ründas teda musta puudli soengut kandev , alailma õlise pilguga näitleja , kes tal tükis äkki kuidagi tuttavat ülbemölaklikku ekstremisti tegi . </s> <s> Kui riigipead olid olnud päästev sähvatus viimases hingehädas , et just selliseid analoogiaid oli ta seda näitemängu kirjutades alateadlikult silmas pidanud , siis too ilmselt narkouimas sell tegi midagi , mis oli hea , usutav , aga kindlasti polnud see Mardile endale pähegi tulnud . </s> </p>
<p> <s> " Ja kui me nüüd kõik kinni läheme , siis tuled pakki tooma , mis naksub ! " </s> <s> See , temast oma kakskümmend aastat noorem tegelane pani käe ümber Mart Raja õlgade , taipamata , et eluaeg füüsilisi kontakte eeldavaid võitlusalasid harrastanud vanamees neid puuteid tegelikult ei talu . </s> </p>
<p> <s> " Mis kollektiivne kuritegu teil siis plaanis on ? " päris ta jahedalt . </s> <s> Ta ei saanud end kaugemale nihutada . </s> <s> Niigi oli siia , inimest kuus kuni kümme mahutavasse sauna topitud kolmkümmend ekstaatilist ja žestikuleerivat purjus teatritegijat . </s> </p>
<p> <s> " Noh , me treisime sulle korraliku SSSR-i valmis , nagu sa tahtsid . </s> <s> Kas sa Nevzoroviga jäid rahule ? " </s> </p>
<p> <s> Täpselt ! taipas Mart . </s> <s> Just seda kehkenpüksi ta teinud oligi , seda enesereklaamist nõretavat kõmureporterit , kes just parajasti praalis , et korjab eraarmeed Baltimaade vastaseks sõjakäiguks . </s> </p>
<p> <s> Näitleja arvas , et kui ikka sellised dessantväe koolitusega kaskadöörid võtavad ette ... </s> </p>
<p> <s> " Mida ? " küsis Mart , ja aimanud hetke , kui üllatusest vakatanud näitleja oma kanepivingusest ajust paraja vastuse lagedale oli kraaminud , just siis , kui teine suu avas , ütles Mart Raja rahulikult , karmi rõhuga . </s> <s> " See pätt pole dessantväe jalajälgigi liiva peal näinud ! " </s> <s> Ja siis juba ruumi siginenud tähelepanu kasutades : " Kui üks mees midagi väärt on , siis ei vaja ta praalimist ja enesekiitust . </s> <s> Nevzorovi sugused on kusagil trennist korraks läbi käinud , ja kui piki nina saavad , siis panevad ukse väljast poolt kinni ja hakkavad löömamehe memuaare avaldama . " </s> <s> Ta lisas — nähtavasti on selliseid kangelasi seal nii palju , et sellega üksi nime ei teinud , siis lavastas atentaadikatse ... </s> </p>
<p> <s> Ja samas taipas ta , et on ägedusehoos ennast avanud ja järgmise käiguna peab ta äkki näitama , mismoodi üksi ja paljakäsi kolme taburetiga relvastatud mehega toime tuleb . </s> <s> Ta ei kartnud haiget saada , ta kartis seda vesist imetlusevaikust ja lörri läinud joomapeo lõppu , millest oli ette teada , et vähemalt kolm või neli sellest seltskonnast tahavad talle ära rääkida oma elu tipphetke , kui nad kord äkkviha tõttu on unustanud jooksu panna ja kellelgi äianud . </s> <s> Ta teadis , kui kiire on selline murrang tulema . </s> <s> Oli aeg , kus ta ka ise suud peetud ei saanud . </s> </p>
<p> <s> Nii palju tundis temagi teatrirahvast , et leida kohe õige käik , kuidas korraks lõkkele löönud tähelepanu endalt eemale suunata . </s> <s> Ta hakkas kiitma nende saavutusi , vaikis targu maha kõik selle , mida ta oleks tahtnud teisiti näha , ei maininud poole sõnagagi välja mängimata mõtteliine , millest oleks võinud veel kaks uut näidendit kokku panna . </s> <s> Ta ütles küll puhast tõtt , et tema igatahes ei lootnud neist enam suurt midagi ja on selle tõttu väga meeldivalt üllatunud . </s> <s> Ja juba tuuris purjus ning ülemeelik lärm , sest isegi kiitust ei jaksa näitleja teise inimese suust üle kümne sekundi kuulata , muust sootuks rääkimata . </s> <s> Ei , tegelikult oli see ikkagi vahva seltskond ! </s> </p>
<p> <s> Samas pani rahvas rõõmsalt huikama , sest sisenesid kaks inimest . </s> <s> Ees tuli noorepoolne sihvakas mees ja tema kannul valgepäine naine . </s> <s> Ja Marti valdas äkki leppimine ning rahulolu , sest naine oli Eha Raju . </s> <s> Tal oli kimp kusagilt soojast ja varjulisest paigast leitud õitsevaid valgeid sireleid ja ta ulatas need Mardile . </s> <s> Tõrjunud Vale-Nevzorovi tüdimust ilmutades kõrvale , istus ta Mardile risti sülle , võttis ta näo oma kitsaste pihupesade vahele ja suudles suule . </s> <s> " Aitäh hea näidendi eest ! " </s> </p>
<p> <s> Mart ei jõudnud teda vallanud ähmis veel taibatagi , milline iha teda korraga rabas . </s> <s> Enne tutvustas Eha talle kaaslast . </s> <s> Samuti näitleja , nimi kadus meelest , mällu jäi Eha ütlemine : " Minu sõber . " </s> </p>
<p> <s> Miks see siis nii haiget tegi ? </s> <s> Mehel oli aega eneses juurelda , sest ta istus peagi autojuhi kõrval ja vaikis . </s> <s> Vaikis ka Eha tagaistmel ning mees roolis ümises endale mingit operetimeloodiat nina alla . </s> <s> Kuigi oli sügav öötund , sõitsid nad pooltuledega , sest taeva heledus , mille poole nad liikusid , valgustas teed paremini , kui sõidutuled . </s> <s> Aeg-ajalt ütles autot juhtiv mees midagi omavahelist Ehale ja naine vastas samas , asjalikus toonis . </s> </p>
<p> <s> Miks ta oli arvanud , et see noor ja kena naine peaks tingimata üksi olema ? </s> <s> Lesk temagi , aga ei ela lese maski kandes . </s> <s> Küllap olid ta suhted Henrikuga viimastel , kõige rängema allakäigu aastatel lõdvenenud , uskus Mart . </s> </p>
<p> <s> Eha läks oma Välja tänaval maha , palus Mardi külalistemajani sõidutada . </s> </p>
<p> <s> " Eks autol ole rattad all ! " pomises mees , kui ta oma kušetile sirutus . </s> <s> Hambad pestud , nägu külmast veest leevendust saanud ja enam ei kuumanud Selge , et Eha tahtis jätta mulje , nagu tal selle kena poisiga midagi ei ole . </s> <s> Mees oli ka kõrtsis olnud , meenus nüüd . </s> <s> Aga seal ta küll eriti omanikuna ei käitunud . </s> </p>
<p> <s> Ah jaa , Mart oli lubanud homme veel korraks Eha poolt läbi astuda . </s> <s> Selle teadmisega ta uinus . </s> </p>
<p> *** </p>
<p> <s> Seljaga seinale liibudes jõudis ta ukseni ja nõjatus , kuulatas seest kostvat võõrkeelset juttu , rahustas hetke hingamist . </s> <s> Mahakäänatud kabaga püstolkuulipilduja randmesse rihmale rippu , tõmbas ta vöölt granaadi , pistis vasaku pöidla läbi splindi rõnga ja hingas sisse . </s> <s> Nii , splint väljas ! </s> <s> Randmenõksuga granaat uksepilusse ja üks , ka aks ... </s> </p>
<p> <s> Samal hetkel , kui ruumis kõmatas , kui tahaks pikali viskuda , sundis ta end ukseavast välja tungivasse tolmu ja plahvatusesuitsu lainesse astuma , mis teda tagasi tõugata püüdis , granaadist vabanenud käsi relvapära haaramas . </s> <s> Ja juba ta noppis neid põrandalt , krohvitolmust kerkivaid päid , kihutas paar pikemat valangut toolidereaga koos selili langenute pihta . </s> <s> Need tuttavad viltu sikutatud barettides pead , need lühikestest käistest paistvad musklis käsivarred Nemad , või tema , valida polnud siin midagi . </s> </p>
<p> <s> Tagant , kirjutuslaua varjust välkus äkki leegipisteid ja miski virutas vastu vasakut õlavart , seinalt lendas krohvi . </s> <s> Pikali , ja järjekordne granaat vöölt , splint ja lennutus aknalaua juurde vastu seina , kust see pidi õigesse paika põrkuma ... </s> </p>
<p> <s> Huh , täielik vaikus , koiduvalgus , tekk kurguni . </s> <s> Pulss oli vist oma sada kakskümmend . </s> <s> Juba jälle oli ta sõdinud ! </s> <s> Ärkas vist oma neljandat või viiendat korda . </s> <s> Mees , su närvid on nässus ! </s> </p>
<p> <s> Ta oli kodus , oma voodis , ja hakkas reaalseid asjaolusid meenutama . </s> </p>
<p> <s> Ta oli eile Tartus tõepoolest keskhommikul Eha poole kõmpinud ja leidnud eest laulu trallitava , heast tujust lausa keeva baleriini tuba koristamas . </s> <s> Ja see silmapaistvalt hea tuju tegi Mart Raja veidi nukraks ning kinniseks . </s> <s> Seda enam pani teda imestama ettepanek koos kuhugi suvitama sõita . </s> <s> Sest eks seal oleks aega küll ja küll Marti huvitavatest asjadest rääkida . </s> </p>
<p> <s> Nii nad siis maabusid kusagil mehekõrgustesse männijändrikesse kasvanud kõrgraba ja Võrtsjärve kollaka vee vahele liivale , kus kasvas kanarbikku ja mustikavarsi . </s> <s> Eha nähtavasti teadis , kus saab segamatult juttu ajada , siia umbraba patsikusse vaevalt küll teisi hingelisi eksib . </s> </p>
<p> <s> Naine ladus linale käekotiga kaasa toodud toidukraami . </s> <s> Ehk on Mardil nüüd eluvaim sisse tulnud ja võtab pala süüa ? </s> <s> Mart oli ikka veel kaunis tõsine . </s> <s> Ta oli ju öösel vähe joonud , vast ehk teeklaasitäie kokku mitme tunni peale . </s> <s> Aga ta oli ettevaatamatult šampust alla rüübanud ja see tegi talle sellise vaeva , et ta särk oli higist kleepuma hakanud ja ta hulk aega võitles tungiga pikali heita ning kõverasse kiskuda . </s> <s> Tal oli rängalt paha olla , kui ta hommikul kõigepealt tuttavasse pirukabaari kõmpis ja kefiiri ning mannapudruga püüdis end elu jaoks vormi ajada . </s> </p>
<p> <s> Nüüd oli äkki hundiisu ja Eha määris talle ühe võileiva teise järel . </s> <s> Milleks siis naine üldse on , kui ta ei tohi isegi mehele süüa anda , oli ta naernud . </s> <s> Ta oli imetlenud mehe lihaseid ja öelnud , et nüüd saab ta aru küll , et Mart oli seda tõsiselt mõelnud , kui lubas Henriku tänavale visata . </s> </p>
<p> <s> Ta ise oli väheldane , heade proportsioonidega , treenitud . </s> <s> Siiasõidul seljas olnud kittelkleidi maha ajanud , tegi ta kiiresti pesa valmis , riputas kõik , mis sipelgaid karta võiks , männi oksa , laotas rannalinade paari kõrvuti liivale , sidus juuksed kuklasse sõlme , et need kaela päikest eest ei varjaks . </s> <s> Ta pidas täiesti loomulikuks Mardiga lähestikku lamades keerata pea mõnusasti küünarõndlasse ja silmi pilutades paari vaksa kauguselt mehele näkku naeratada . </s> </p>
<p> <s> Kõik ju teavad kogu seda mängu . </s> <s> Aastaid on käinud suured jutud , et keegi kirjutab Henriku jaoks näidendit , et küll ainult külalisena , aga ta tuleb veel majja ja näitab ... </s> </p>
<p> <s> " Millise rolli sa Henrikule õieti mõtlesid ? " </s> </p>
<p> <s> " Mart pilgutas koguni paar korda silmi , enne kui taipas ja naerutõukega lausus : " Aleksandr Fomitši loomulikult ! " </s> </p>
<p> <s> " Aga ta on ju ammu surnud ! " </s> </p>
<p> <s> Nojah , aga Henrik on ju ka surnud Mart seletas , et ta oli selle igiammuse lubaduse Henrikule osa kinkida ise täiesti unustanud , et just praegu tuli see talle meelde ja see ehk seletab talle endalegi ära , miks tal mullu septembris , kui ta sõbra surmast kuulda sai , näidendi kirjutamine pähe võis tulla . </s> <s> Aga andku head inimesed andeks , kes võis üldse sellest naljapärast antud lubadusest teada ? </s> <s> Igatahes ei olnud Henrik ise küll seda liiga tõsiselt uskunud . </s> </p>
<p> <s> Ja naine muheles ning pilutas kassi kombel silmi . </s> <s> Ei tea , kellega Mart oma loomingulisi kavatsusi jagab ... </s> </p>
<p> <s> Ja kui Mart jutule järge ootas , uuris Eha — miks talle see Andres Topman lavastajaks sattus ? </s> <s> Kas kordagi pähe ei tulnud , et võiks mõne paremaga kaupa teha ? </s> <s> Kas peab uskuma , et see oli juhus ? </s> </p>
<p> <s> Loomulikult oli see juhus ! </s> <s> Mart igatahes küll ei tea , miks see tükk just Topmanile anti . </s> <s> Arvata võib , et algaja autor . </s> <s> Et kes muu see ikka väga tahtnud oleks , et küllap ta oli tööta ja ... </s> </p>
<p> <s> " Kui sa tõesti nii ilmsüütu oled " Eha pööras nüüd täisnäo mehe poole ja selles ilmes oli midagi hindavat , mingi põnevus koguni . </s> <s> Kas Mart siis tõesti kogu seda tantsu ei tea ? </s> <s> Et Henrikut oli elu jooksul kolm korda teatri leivalt maha arvatud , aga kui ta jälle külalisenagi majja juhtus , siis läks lahti ! </s> </p>
<p> <s> Mart ei teadnud kogu seda tantsu . </s> <s> Ta ütles , et pole isegi mitte kusagil mujal teatriga seotud ja ei tunne kõiki neid intriige , mis seda maailma läbivad . </s> <s> Aga tema arvates sai Henrik kannatada omaenda lolluste tõttu . </s> <s> Kui palju kordi jäi etendusi tema pärast ära ! </s> <s> Ja oleks siis , et ainult joomase pea tõttu ! </s> <s> Mees sai aeg-ajalt hakkama ka sellega , et jättis etenduse ära lihtsalt selle põhjendusega , et tema oma nime sellise pasaga ei määrivat , mille mõni kingsepp on kokku möksinud ... </s> </p>
<p> <s> " Ja kes see kingsepp siis oli ? " </s> <s> Eha naeris lausa . </s> <s> " Seda sa ei tea ? " </s> </p>
<p> <s> Topman või ? — Jah , kes siis veel ! </s> <s> Kaks esikat keeras kihva ! </s> </p>
<p> <s> Vaata , ta oli ju lihtne Karjaküla poiss , tal polnud mitte midagi hinge taga , ta oli esimeses klassis , kohe septembris , kui nad said isa surmateate . </s> <s> See oli kah juba igavesti vana lugu . </s> <s> Millal neid Luki lahinguid õieti peeti ... </s> </p>
<p> <s> Mardi silme ette hakkas kerkima see peene kaelaga , veidi suurte kõrvadega ja hästi lokkis peaga kootjalg , kui ta kahutanud sügishommikul piki kirmetanud loikudega ja lehmakookidest kirjatud külateed kooli vantsis . </s> <s> Vaevalt see klõmmar eriti nuttagi märkas . </s> <s> Isa ta ju õieti ei mäletanudki , ja et ema nuttis Ah , tead , mutt ulub ju iga asja peale ! </s> </p>
<p> <s> Mutt oli vast ehk kolmekümnene , igatahes noorem , kui Eha praegu , lihtne maatüdruk , kes oma lapsetegijat pikisilmi sõjast tagasi ootas , kes tal teeristis vastas käis ... </s> </p>
<p> <s> Kes tal teeristis vastas käis ! </s> <s> Aastate tagant meenus , Mart oli ju lõpuks ikkagi kuulnud , kes selle " Risttee " nimelise võidunovelli võtmeautor tegelikult oli . </s> </p>
<p> <s> Nii ! </s> </p>
<p> <s> Niisiis , ega muti juttu ei tasunudki eriti kuulata , sest mis moodi minnakse linnas pätiks ja mismoodi saab üks mehehakatis korralik ja viks ikka olla Ei tea kui kaua sa ikka omasuguste hulgas pealtvaataja oled , kui kõik kupivad suitsu , kui granaadi kapslitega saab pauku ... </s> </p>
<p> <s> No jah , Mart teadis isegi , mida tuleb teha , et omapoiss olla , ja mida veel enam , et täitsa kutt olla . </s> <s> Tema polnud seda tõesti teinud , sest tema võttis oma ema juttu tõsiselt . </s> <s> Ta ei teadnud senimaani õieti kedagi , kelle maailmapilt oleks olnud õiglasem ja selgem ... </s> </p>
<p> <s> Siis veel viisteist , kaks aastat küll juba koolist lahti , sest tollal oli neid käsukorras aastaid kuus , kui aleviku villavabrikus kärupoisiks tööle võetud , hirmus mõnus nolk , omasuguste hulgas viina ära proovis , koos viinaga ka mingi küla luhva , koos sellega ka ennast täie mehena tundma hakkas , kes , pea uljalt kuklas , elas selle koodeksi järgi , mida levitasid tema isa kunagised peokaaslased , nüüd kõhnadel kaeltel kiikuvate peadega , vinged kuid haledad inimvared , kellel neerud läbi lastud , kellel hambad skorbuudist välja kukkunud , passi vist polnud ühelgi , vähemalt mitte sellist , mida NKVD-s näidata oleks tohtinud . </s> <s> Seda , et jutte , mida need mehed naistest rääkisid , ei tasu eriti sõna-sõnalt võtta , taipas poiss alles siis , kui oli juba liiga hilja . </s> <s> Ega nad ehk valetanudki . </s> <s> Nende kogemused olid lihtsalt ühekülgsed , sest naisi , keda nägid Insterburgi või Neuhammeri väljaõppelaagri ja mõnede , pisut ida ja põhja poole jäävate laagrite asukad , ei saanud päris igapäevaste naistena vaadata . </s> <s> Kui nad üldse mingeid naisi oma mehe-elu jooksul kogeda olid saanudki ... </s> </p>
<p> <s> Igatahes viis väärinfo uskumine lokkispäise poisi ka ühte natuke laagrit meenutavasse asutusse . </s> <s> Algul oli see alaealiste koloonia , aga peale kaheksateistkümneseks saamist juba " päris " . </s> <s> Seal teda olevat pekstud ja vägistatud ja ei tea , mida veel . </s> <s> Aga sellel reisil sai nooruk teadlikuks ühest hämmastust tekitavast tõigast — et Karjakülaga see maailm veel ei lõppe . </s> <s> Või koguni ei algavatki , et Karjaküla pole üldse mitte midagi ja kui sa seal elad ja oled , siis sind üldse ei ole olemas , ja see ei ole üldse mingi elu . </s> <s> Igatahes sellest ei maksa rääkidagi , inimeste kuuldes küll mitte . </s> <s> Ja ka sigade kuuldes ei maksa , sest kui siga naerma hakkab , siis võib ennast surnuks naerda ja liha läheb hukka , sest veri jääb sisse ... </s> </p>
<p> *** </p>
<p> <s> Eha arvas , et võiks proovida , kas vesi on talutav . </s> </p>
<p> <s> Selle meenutamine pani Mardi naeratama . </s> <s> Kerge ja lõbus oli olnud , ja selle laheda äraolemise jooksul oli ta hakanud Henrikust aru saama . </s> <s> Ilmselt on asju , mida mees räägib ainult naisele , pealegi sellisele naisele , keda ta armastab , kes on talle ema , õe ja armukese eest kokku . </s> <s> Niisiis polegi see lootusetu , see unistus , et meid mõistetakse , et me siiski kellelegi korda läheme , mõtles Mart . </s> <s> Vähemalt oli Henrikul see õnn olnud . </s> </p>
<p> <s> Õnne kehastus tuli järvest , pigistas juustest vett , ilus naisesiluett taeva taustal , pealelõunase küllusliku päikese käes . </s> </p>
<p> <s> " Kuidas vesi oli ? " </s> </p>
<p> <s> " Jumalik ! " </s> </p>
<p> <s> Mees tõusis pikkamisi . </s> <s> Ta oli probleemi ees . </s> <s> Tal olid jalas küll mustad kolmnurgad , mis ka rannas asja ära ajasid . </s> <s> Aga tal ei olnud vahetust kaasas . </s> </p>
<p> <s> Eha huuled tuksatasid korraks kurruliseks prundiks . </s> <s> Ta sai aru ja naeris . </s> <s> Kas ta peab silmad kinni panema ? </s> <s> Või pea liiva alla peitma ? </s> </p>
<p> <s> Ta läks ja heitis kõhuli , keeras Mardile lihtsalt kukla ja võttis käteräti päikese varjuks üle silmade . </s> </p>
<p> <s> Kui mees järvest tuli , oli naine oma rinnahoidja tagant lahti lasknud ja nihutas parajasti pükste ülaserva madalamale , et võimalikult rohkem päikesele ohverdada . </s> </p>
<p> <s> Pärast külma vett tuleb koos soojusega ka erutus . </s> <s> Seda oli Mart küllalt kogenud . </s> <s> Ta ei tahtnud koos rannalinaga demonstratiivselt eemale tõmbuda , aga olukord , kus ta käelaba , kui see vabalt liivale vajus , servaga naise kuuma ihu puudutama kippus , oli ka lõpuks ikkagi raske taluda . </s> <s> Ta tõusis istuli , võttis põlvede ümbert kinni , ja nagu kiuste , ajas Eha pöidlad oma niigi peaaegu olematute püksikeste kummi vahel ning tõukas neid veel veidi madalamale . </s> <s> Tegelikult oleks need võinud ka juba männi oksas kiikuda , sest enam nad nagunii midagi olulist ei varjanud . </s> <s> Seda Mart ka ütles . </s> <s> Eha pistis nina räti alt välja , pilutas päikesest ja mõnust silmi . </s> <s> " Sa paned jooksu ! " </s> </p>
<p> <s> Elatud aastate jooksul oli mehel mõndagi kogeda tulnud . </s> <s> Aga tal oli naiste suhtes teatavaid arvamusi . </s> <s> Ja praegu , kus teda mängitas blondiin , kes Mardi veendumust pidi hommikul just teise kaisust oli tõusnud ... </s> </p>
<p> <s> " Kui sa peaks juhtumisi piirväärtuse mõistet mäletama , tähistati Lim ja nooleke ... " </s> </p>
<p> <s> " Ei mäleta ! " raputas Eha pead ja tegi hirmus kurva ning süüdlasliku näo . </s> <s> Ta mängis ja soovis , et mees sellest ometi kord aru saaks . </s> </p>
<p> <s> Noh , see on see väärtus , millele üks suurus võib lõputult läheneda , ükskõik , kas kasvades või kahanedes , aga tegelikult ei küüni ta kunagi selleni , seletas Mart ja kui Eha ei saanud aru , mis siis sellest , lisas — naiste riietusega on nii . </s> <s> Seda saab lõputult vähendada , ilma , et kunagi täiesti ilma olemiseni jõudma peaks . </s> </p>
<p> <s> Ei saa aru , raputas Eha pead . </s> <s> Tema mõtles midagi konkreetset , abstraktsioonid ei huvitanud teda . </s> <s> Need ei huvita üldjuhul ühtegi naist . </s> <s> Igatahes mitte kahekesi kuumal liival . </s> </p>
<p> <s> Mart tegi selle otsuse teatavaks ja Eha lubas selle tõttu kurb olla . </s> <s> Ja et ta kurb olemisega liialt vaeva ei peaks nägema , sulges Mart silmad ning meenutas taas Henrikut . </s> <s> Teada saanud , et Karjaküla polegi veel maailm , isegi selle algus mitte , oli nooruk niisiis kolooniast välja pääsenud , leidnud teatris puusepana tööd ja toa üürinud ja ostnud mõned vajalikud toidunõud ja kõik see olmepraht , mida Mart kuude kaupa uurinud oli . </s> <s> Ja polnud just raske uskuda , et töökohavalikus oli väike lootus ka ise neile inimestele lähemal olla , kes olid midagi , mitte mõned nimetud Karjaküla kaagid . </s> <s> Poole tunniga oli lisandunud kujule liha ja veri ja suurt ning võõrast pärismaailma uudistavad silmad . </s> </p>
<p> <s> " Ju ta ikka selle pärast nii mitmekülgne ja andekas ei olnud , et Karjakülast pärit oli ja lesknaise laps ja " ütles mees vaikuse katkestamiseks . </s> </p>
<p> <s> Nagu loota võis , raputas Mart Eha puu otsast maha , liivale , järve äärde , ühe igava vanamehe kõrvale . </s> <s> Aga selle naeratava naisinimese kõige tugevam külg ei olnud mossitamine . </s> <s> Ta hakkas jälle Henrikust rääkima , ja selles toonis ei olnud solvumust tagasilükatud mängu pärast ega ka nalja , ta kurgus kahises midagi andunut ja hella . </s> </p>
<p> <s> Selles teatris oli kunagi selline esimene armastaja nagu Elo Tabor , on Mart ehk kuulnud ? </s> <s> No jah , kellestki Andres Topmanist on ta vist ka kuulnud . </s> <s> Mees on sellest generatsioonist , kes õppisid Moskvas , sest kodus hakkas näitlejaid nappima , kooli aga ei olnud . </s> <s> Need lõid mäletatavasti kole hästi läbi . </s> <s> Nad tulid suure kooli diplomitega ja neile anti peaaegu käsu korras tööd , nii et kui ka annet ei olnud , siis oli vähemalt hulk teadmisi ja võimalus kogemusi saada . </s> <s> Elo oli Andrese valik kusagilt isetegevuslaste ülevaatuselt . </s> <s> Härra koolitas endale edukat kallimat . </s> <s> Imelik , et mehed aina seda viga teevad ! </s> <s> Kui üks tüdruk laval korra edu saavutab , siis on ta ju paratamatult läinud . </s> <s> Sest edu saavutab ta loomulikult ilu ja andekusega ja kui keegi väheke ka aitab , siis on see ju nende loomulik kohustus , mis ju lõpuks tuhandekordses väärtuses enne kinni on makstud . </s> </p>
<p> <s> " Sa oskad ka õel olla ! " vangutas Mart Raja vaikses imetluses pead . </s> </p>
<p> <s> Eha jätkas . </s> <s> Tema ei oska midagi omast peast , teda polnud siis veel õieti olemaski , oli tatise ninaga plika kusagil hästi kaugel . </s> <s> Tema teab , mida talle on räägitud . </s> </p>
<p> <s> Niisiis , Elo Tabor armastas laval mis jõudis , ikka nii positiivselt ja platooniliselt ja romantiliselt ja oli laineharjal , kui kusagilt lavaalusest ja saepurusest pimedusest kerkis korraks valguse kätte üks blond lokkispäine loikam , kes isemoodi irvitades hambad paljaks vedas ja natuke nohinal naeris ... </s> </p>
<p> <s> No nii , üleliidulise haridusega lavastaja Andres Topman oli korraga kõrvale tõrjutud ja suur , romantiline ja positiivne , aga üldse mitte platooniline armastus võis alata ! </s> <s> Ja ühtlasi algas ka ühe puusepa lavakarjäär , millele siis juba enam mitte ühe lavastaja lemmik Elo kogu hingest õhku sisse puhus . </s> <s> Ja ära tule mulle rääkima , et suur anne ja need teised sõnad . </s> <s> Kui sul protežeed ei ole , siis võid andekusest kas või lõhki minna ... </s> </p>
<p> <s> Olid mõned kaunid aastad , mitte kuigi pikalt , neli-viis ehk , kui lavapoiss hakkas end ise ka näitlejaks pidama ja uskuma , et on andekas . </s> <s> Ja andekas ta sinder muidugi oli , aga ta luges ennast peaaegu pimedaks ja õgis kõike , kust midagi pisimatki õppida oli ja tegi enda kallal armutut tööd , sest ta teadis , et Karjakülast maailm isegi veel ei alga ja sinna tagasi sattumine oleks olnud selle suure tähe lõpp , keda ta juba uskuda söandas . </s> <s> Nojah , siis teeb ikka enamvähem igaüks selle vea , et laseb end tiibadel kanda ja unustab , et tiibadele lisaks peab mootor ka olema . </s> <s> Ühe sõnaga — teatri esimene leedi Elo sai selle tõpra kusagilt garderoobist mingi pisikese operetiplikaga teolt kätte . </s> <s> Elo ei olnud muidugi nii loll , et teatri partorgi juurde abikaasa sigaduste pärast nutma lipata . </s> <s> Ta pani kõik , mis tal oli , mängu , et kunagine puutöömees Andres Topmani lavastuses suure rolli saaks . </s> <s> Sest , on ta , kes on , inimestetundja on Elo küll . </s> <s> Need kaks figuuri , isegi kui väike kaunavedamine proua embuse pärast mängust maha arvata , ei saa ühel maakeral kindlasti hakkama . </s> <s> Sest kui Henrik midagi üldse oli , siis oli ta eelkõige mõõtmatult suur . </s> <s> Kui armastus , siis sületäite roosidega ja kolmanda korruse aknast sisse ronimisega ja lööma ja kildudega . </s> <s> Ja kui kiskuda , siis nii , et soolikad väljas . </s> <s> Ja kui midagi teha , siis ei saa see kunagi küllalt hea olla . </s> <s> Tal oli seda loomulikku tundehaaret , mis igasuguse võltsingu ära tunneb ja selle vastu märatsema hakkab . </s> </p>
<p> <s> Ja teine , kes teab oma mõõtu ja teab , mida ütlevad instantsid ja teab , kes on peanäitejuhi soosik ja selle juurde on muidugi päris hea , kui näitemäng selline välja kukub , et mädamunadega ei loobita . </s> </p>
<p> <s> Siis Henrik veel lihtsalt niisama etendusi ära ei jätnud . </s> <s> Siis ta kukkus meeleheitest jooma , kui nägi , mis kisselli sisse uppumas on , no ja näidend tuli kaks nädalat hiljem välja teise näitlejaga peaosas . </s> <s> Ja Henrikul kästi kolud kokku pakkida . </s> </p>
<p> <s> Seda Elo muidugi ei oodanud . </s> <s> Ta mõtles , et kutt tuleb roosidega ukse taha , aga tema pani vöö vööle ja mütsi pähe ja kolis ära provintsi ja vaene Elo tahtis silmad peast nutta , aga läks igaks juhuks siiski enne Andres Topmani voodisse tagasi . </s> </p>
<p> *** </p>
<p> <s> Mees keeras end kringlisse ja silmitses nukral pilgul üha helenevat taevast õide minevate sirelite kohal . </s> <s> Ta oli kodus , see tähendab tema keha vedeles omas voodis . </s> <s> Aga ta hing rändas rahutult mööda ruumi ja aega . </s> </p>
<p> <s> Võrtsu ääres oli Eha talle närbuvat roosi demonstreerinud . </s> <s> Ta oli end varbaile sirutanud , käed pea kohale kergitanud , nende veidi murtud joon oli punga meenutanud , avanemine päikesele oli nii täpne õie avanemine , ja siis , peale piskut ilulemist olid käed pudenema hakanud , olid keereldes ja liueldes maha langenud ja sinna armetusse kuhilasse oli pudenenud ka keha . </s> <s> Õis oli närtsinud . </s> <s> Siis oli tõusnud lendu luik , tema tiibade eleegiliselt kaunis lainetus oli teda kandnud kiiresti üle veevälja silmapiiri poole . </s> <s> Mart oli seda pilgu aega jälginud ja luige asemel tagasi lennanud , oli tiirelnud liival lebava naise kohal ja , küünised haaramas , jõulise sööstuga pikeerinud , kuid siis äkki kõrgusse viskunud . </s> <s> Ta oli samuti natuke õitsenud ja pudenenud , konutanud , nina põlvede vahel nagu hädahunnik . </s> <s> Ja naine oli naerult tõsinenud , oli suu lahti imestanud ja pärinud , kes mees siis õieti on . </s> </p>
<p> <s> Saagem tuttavaks , Mart Raja , oli ta kätt vastu kõhtu surudes kummardunud ning siis oma sõrmed naisele ulatanud , nagu teeb seda daam , kui usub , et kavaler on piisavalt taiplik ta kätt suudlema . </s> </p>
<p> <s> Ei , loomulikult ei ole ta tantsija , oli ta baleriinile seletanud . </s> <s> Ja kui see nalja teeb , et Mart siin naiste nippe järele ahvib , siis Eha tegi ju ees . </s> <s> Mees ainult matkib . </s> <s> Aga tantsus ei ole vist tõesti midagi , mida karikeerida ei anna . </s> <s> Mart ajas jala nii sirgu , et pöid sääre suhtes üle sirgnurga läks , ja tippis siis selle osutiks muutunud jäsemega , karates teisel jalal , siis sirutas kätt , kogu tähelepanu koondatud sõrmedele , mille vahel oli kujuteldav lill , ja ta ulatas selle olematule daamile , asetas käed südamele ja närtsis tolle rüüvolti suudlema . </s> </p>
<p> <s> Korraga oli ta endalt küsinud , mis hullustus talle peale on tulnud , et siin tolatseb ? </s> <s> See polnud iialgi tema mäng olnud . </s> </p>
<p> <s> Tegelikult eelistab ta teistsugust tantsu , oli ta seepeale öelnud , oli tõstnud kinnastatud käed oimude juurde , oli tõmmanud kaela õlgade vahele , laskunud vööst ette , ja jagades haake ning uppereid keerelnud vastase ümber , kes talle kogu eluks oli jäänud Valeri Kotoviks . </s> </p>
<p> <s> Enam ei imestanud ta , miks üks eduseisus poksija annab selle käest , annab endast nõrgemale loobumisvõidu . </s> <s> See mees oli esimest korda " Pribaltikas " , mis kuuldavasti oli neile ikkagi välismaa , mis sest , et Liidu koosseisus . </s> <s> Mingi aukartus , midagi sellest killast nagu jahmatus , et russ-ivan sulaselgest lollusest Berliinis ära käis . </s> <s> Seda ehmatust nad põdesid , kuni sellest maast lõpuks astuma tuli hakata . </s> <s> Ja nii olid nad taganemas praegu ka Baltikumist . </s> <s> Ja sellel võõral ja vaenulikul maal kohtus ta esimesena ühe poisikese moega poksijaga , kes ta esimeses raundis lihtsalt hooletult läbi kloppis . </s> <s> Teises tegi mees , mida oskas ja suutis , oli omas mõttes juba võitmas ja sai siis sellise sauna , et ainult gong päästis . </s> <s> Ta ei riskinud enam kolmandasse minna , sest niigi oli naerdud , ta ju ikkagi kuulis , kuidas saal reageerib . </s> <s> Ta jäi istuma . </s> <s> Ja alles hiljem leidis , et selle , siiski nii ehtsat Venemaad meenutava paiga poks polnud üldse suurem asi , nii et ta mingi vaevata meistriks tuli ja meistriks jäi , kuni demobiliseerus . </s> </p>
<p> <s> Mart andis sellele Kotovile igatahes siin Võrtsjärve ääres jälle korraliku kitli , nii et Ehal suurest naerust vesi silmist jooksis . </s> </p>
<p> <s> " Sa oled maruandekas ! " kinnitas naine mitu korda , kui lõpuks suuri vaevu tõsineda oli suutnud . </s> <s> " Sa ikka tõesti ei ole tantsu õppinud ? " </s> </p>
<p> <s> " No kelleks sa mind pead ! " mühatas Mart lausa tüüdatuna . </s> </p>
<p> <s> Igatahes jõudsid nad uuesti jutuga Henrik Kalju lavakarjääri juurde ja seda juttu jätkus neil ka tagasiteel bussis . </s> </p>
<p> <s> Niisiis , kusagil kuuekümne seitsmenda ringis oli mees Tartus tagasi , nüüd juba koos Edaga . </s> <s> Ja too , tollal ikkagi kirjandusenimi , tegi kiiresti endale koha teatris ja tegi koha ka mehele . </s> <s> Ja tegi seda nii hoogsalt , et Andres Topman koolitas kultuurimajas mitu aastat isetegevuslaste näiteringi . </s> <s> Raske oligi muidugi vastu panna Henriku filmimainele ja tõeliselt oli ta ju ikkagi ürgjõuline anne , nii et kehvadel lavastajatel tuli tihtilugu valida , kas keeta kokku tapvaid retsensioone põhjustavat lurri , või taluda selle võimatult distsiplineerimatu ja matsi kombel sirgesõnalise lavatähe etteaimamatuid kapriise . </s> </p>
<p> <s> Lõpuks läks kõik ikkagi , nagu ta minema pidi . </s> <s> Mõni küll väidab , et teatav isiksus väsis Eda kintsu silitamisest ära , aga see ei ole igatahes kuigi kindlalt tõestatud . </s> <s> Elo oma Andrese kõrval oli küll ka juba selles eas , et tema näkid silitajale enam suurt rõõmu ei teinud , aga koos eluaastatega olid tulnud kogemused ja tema trump oli ikkagi ta näitlejanimi . </s> <s> See andis ta kehvavõitu võludele kaalu juurde . </s> <s> Ja temast loobuda , tähendanuks loobuda võimsatest naiskarakteritest . </s> <s> Ja eks Henrik , mida rohkem ta filmis nime tegi , seda võimatumaks ka läks . </s> <s> Igatahes pakuti talle — kui tahab , võib lepinguga teha , nii palju , kui tal üldse filmi kõrvalt aega jääb . </s> <s> Aga teatrist , igaühele sigadusi ütlemast ja jonnimast , kadugu minema ! </s> </p>
<p> <s> Mart vaatas , põsk vastu bussiakent , kuidas põuapäeva õhtuvinest kerkis pikkamisi telemast , kuidas see siluetitu , orgu peidetud linn korraga olematusest välja ilmus . </s> </p>
<p> <s> Seda oli ta ennegi teadnud . </s> <s> Ei talutud noort annet Tartus , ei küpsevat suurust provintsis , ja kuulsustki ei jaksatud taluda . </s> </p>
<p> <s> Aga mis see kõik ikkagi puutus Henriku mälestuse jäädvustamisse ? </s> <s> Ja mis viisil oli keegi algaja dramaturg ja tema kriminaalkomöödia seotud nende aastakümnete taguste teatriintriigidega ? </s> </p>
<p> <s> Tänavaid oli kastetud . </s> <s> Bussijaamas lõhnas värskelt märjast tolmust . </s> </p>
<p> <s> " Ei , kahjuks ! " seletas ta Eha Rajule . </s> <s> Ta peab tingimata täna õhtul koju sõitma , sest homme hommikul on vaja anda pangaallkirjad . </s> <s> Muidu jääb palgapäev ära . </s> </p>
<p> <s> Kui lõputu on üks selline suvepäev , aga nüüd lähenes ta kiiresti õhtule ja hing muutus leebelt nukraks . </s> <s> Laevad jõesadamas olid kõik ööseks koju tulnud . </s> <s> Vanaprouad pissitasid kahe rusika suurusi penivärdjaid . </s> <s> Maarahvas vahtis tülpinud nägudega oma saapaninasid . </s> <s> Bussini oli ikka veel aega , kodus vaja kasta ja lüpsta ja ... </s> </p>
<p> <s> " Mis on ? " päris mees mitmendat korda midagi ütlemas olevalt blondilt naiselt . </s> <s> " Mis südamel ? " </s> </p>
<p> <s> " Sa lähed ära ja enam me ei näegi ? " </s> </p>
<p> <s> Mart nõksatas õlgadega . </s> <s> Nii palju asju jääb pooleli , mõistis ta isegi . </s> <s> Eelkõige oli ta Edale hüvastijätu võlgu . midagi vabandavat . </s> <s> Ja mis see oli , mille pärast lesk teatris sedasi käitus ? </s> <s> No nii loll ei olnud ta igatahes , et sellest primitiivsest komöödiast mitte aru saada ! </s> </p>
<p> <s> Ja äkki tundis mees lihtsat , teravat kahetsusvalu . </s> <s> Tal oli , Eha kahtlase väärtusega käitumisest hoolimata , ikkagi väga lahe ja hingel lihtsalt hea olnud Ta jäi vaatama seda avalat , meeldivat nägu , mis praegu kulme ninajuurele kokku vedas , murekortsud laubal ja silmis nukker hellus . </s> </p>
<p> <s> " Ma tulen kaasa , kas tohib ? " </s> </p>
<p> <s> No-jah , sellist siirast , peaaegu sosistatud küsimust ei olnud Mart küll oodata osanud ! </s> <s> Kogu selle aja , mis nad järve ääres hullasid , oli mees hingepõhjas nagu mingit unustatud muret aimanud . </s> <s> Bussis lõi see juba märgatava südamevaluna teadvusse . </s> <s> Ta oli end korraks käest lasknud , oli läinud mänguga kaasa ja kartis nüüd karistust . </s> <s> Lapsepõlvest oli säilinud usk , et liigse naeru järel tuleb nutt . </s> <s> Karistus oligi käes , aimas Mart . </s> <s> Ta vaatas naisele tabatud küüliku pilguga otsa . </s> <s> " Kuidas saaksin ma seda keelata ? " küsis ta , teades ette , et vastust ei tule . </s> <s> Ja polegi vaja . </s> </p>
<p> *** </p>
<p> <s> Oli öö , oli kastene ja jahe . </s> <s> Ja Mart andis Ehale oma pintsaku , tõrjus naise vabandused ja eneseohverduse . </s> <s> Ja talle tegi nalja ja ühtlasi mingit hella rõõmu , et tema , see tähendab üsnagi tagasihoidliku kehaga mehe pintsak oli Ehale , sellele täiesti normaalsele naisele mantli eest . </s> <s> Sõrmeotsad paistsid vaevu varrukasuudest ja õlad rippusid tühjalt . </s> </p>
<p> <s> Väikelinna plangud ja võsastunud aiad ja enamjaolt pimedad aknad ja hallid kassid hallis öövalguses . </s> <s> Ta oli koju jõudmas , aga selle rahu ja kindlustunde asemel , mis teda alati ees ootamas oli , tajus mees hoopis mingit kuuma pinget , nagu loteriipiletit kontrollides või tatamile astudes Kogu tee oli ta tahtnud ringutada ja keha pinges hoida . </s> <s> Ta teadis , teda vaevab rambipalavik , see närvipingeseisund , mis tal aina oli taksitanud edukas olla , mis oli kammitsenud poognat hoidvat kätt või vedanud keha krampi , kui oleks tulnud lõtv ja löögivalmis olla . </s> <s> Ja ta jättis endale ütlemata — kord oli ta vahtinud ühte kipsrosetti , kust rippus kärbsemustane lambikuppel , ja tookord ta ei suutnudki sellest krambist vabaneda . </s> </p>
<p> <s> Kodus lõhnas umbselt ja külmkapis oli keerdu kiskunud juust ja tilgastanud piim . </s> <s> Aga pliidisoojus tegi nad mõlemad peagi uniseks . </s> <s> Õhtune mannapuder ja soolapisarais , küüslaugust lehkav vorst ... </s> </p>
<p> <s> Mart juhatas Eha tualettruumi , näitas , kuidas kasutada duši ning tõmbus eemale . </s> <s> Ta loopis jahedad , plingid linad lahti , asetas teki voodile , kloppis padja , ja kui naine tuli vee alt , värske ja sädeleva pilguga , ennast hoolega pakkinud Silja hommikumantlisse , osutas Mart tumma viipega lastetoale . </s> <s> Ta kadus ise kiiresti vaatepiirilt , lobistas hoogsalt kuuma vee jugades ja maandus minutit kümne pärast omas voodis . </s> <s> Üks ainus uks , õhuke , vineerplaadiga siseuks lahutas teda endisest lastetoast , ja see uks ei käinud isegi lukus . </s> </p>
<p> <s> Mees vaatas hämaruses halli lae poole ja tajus äkki , kuidas paari meetri kaugusel temast on üks valgepäine naine tõusmas , et tulla tema juurde , et ta on juba teki kõrvale heitnud ja kobab jalaga sussi , peatub siis ja vajub pikkamisi tagasi oma puhtasse ja pehmesse pessa . </s> </p>
<p> *** </p>
<p> <s> Mart Raja , viiekümnendale sünnipäevale lähenev leskmees teadis , et on neis küsimustes vanamoeline . </s> <s> Tal oli elus mitut puhku tegemist olnud ligitikkuvate naistega , ja alati oli see teda eemale tõuganud , ta arvamus oli otsekohe nulli kukkunud . </s> <s> Praegu magas kõrvaltoas naine , kes polnud mingit küsimuse varjugi jätnud . </s> <s> Ta polnud üritanud end isegi välja vabandada . </s> <s> Ta tuli lihtsalt kaasa , ööks võõrasse linna , üksi elava leskmehe poole . </s> <s> Ja ta pilgus oli olnud imestus , kui nägi , et Mart osutab talle üheinimesevoodit . </s> </p>
<p> <s> Aga mees ei tundnud mingit põlastust . </s> <s> Tal oli olnud meeldiv ja kerge selle naisega veedetud pika suvepäeva jooksul , polnud tekkinud mingit võõristust ka kogu mitmetunnise bussisõidu ajal. </s> <s> Ja ta uskus , et Eha pole ka praegu raevukalt solvunud . </s> <s> Imestunud ja võib-olla ka mingil määral otsustavaks muutunud oli ta küll kindlasti . </s> <s> Ja Mart usaldas oma vaistu , kui see tõesti nii oli , et enne uinumist naine peaagu tulema pidi , siis loobus ta vaid selle tõttu , et kartis Marti sootumaks ära kohutada . </s> </p>
<p> <s> Mehele polnud muidugi vaja seletada , millega ta riskib . </s> <s> Mäng oli liiga lahtine . </s> <s> Kui palju teadis ta vanemaid mehi , kes olid end noorusest ja ilust pimestada lasknud ja pärast ei jõudnud ära kahetseda ! </s> </p>
<p> <s> Eha Raju . </s> <s> Muide , milline nimi ! </s> <s> Malbus ja torm üheskoos . </s> <s> Ta meenutas kõike seda lustakalt küünilist , mida tantsijanna talle pillava heldusega ette oli ladunud , jätmata kahtlustki selles , kuidas daamid omi asju ajavad . </s> </p>
<p> <s> Muide , kas küüniline avameelsus pole üks kõige kindlamatest petmisviisidest ? </s> <s> Mida ütleb Max Frisch oma " Biedermannis " ? </s> </p>
<p> <s> Poleks ju mingit põhjust usaldada Ja ometi ta usub siirast rõõmu , mis Eha silmist kiirgub , tema kiireid , jäägituid nõustumisi , kui Mart midagi ütleb aga ka veidi kahtlevaid pearaputusi , kommet kahtluse korral tõsiselt järele mõelda ja vaiksel häälel , viisakuse varjus vastu väita . </s> </p>
<p> <s> Ja , tont võtku , mida tähendas see ütlemine tol esimesel õhtul — millalgi pidid sa ju tulema ? </s> </p>
<p> <s> Tegelikult ei kartnud Mart üldsegi , et Eha võib temale mingeid ebameeldivusi põhjustada . </s> <s> Ta teadis , mis ta hinge painab — kui aim tõeks osutub , siis teeb tema ise paratamatult Ehale haiget ! </s> </p>
<p> <s> Ta oleks pidanud olema väsinud kogu sellest viimasest nädalast , neist võitlustest teatris ja närveldamisest ja pidutsemisest ... </s> </p>
<p> <s> Ta nägi unes , et peab lahinguid Nevzorovi dessantväelastega ! </s> <s> Tähendab , kindlasti oli tegu struuma ägenemisega , või on ta närvid siis tõesti käest ära , sest tavaliselt oli ta kõik sellised stressid suutnud raudse enesedistsipliini ja autosugestiooniga kotti toppida . </s> <s> Praegu vahtis ta üha helenevat taevast ja polnud mingit lootustki , et ta veel uinuda suudaks . </s> </p>
<p> <s> Mees küll teadis , kuid ei soostunud kunagi endalegi tunnistama , et materjal , millest ta tehtud oli , oli võrdlemisi õrnuke ja habras . </s> </p>
<p> *** </p>
<p> <s> Päike oli ammugi tõusnud ja väljas alustasid hommikukontserti linnud . </s> <s> Kell näitas veerand kuut . </s> <s> Tühja sellest magamisest , leidis Mart Raja . </s> <s> Viimase kümne eluaasta jooksul oli ta rahulikust , sügavast , suure hommikuni kestvast unest nagunii täiesti võõrdunud . </s> <s> See Tartu-seiklus tuleb ühele poole saada , tuleb sukelduda igapäevarutiini . </s> <s> Küll siis jõuab taas magada . </s> <s> Ta hakkas mõttes vaatama oma näidendit , meenutas neid naerulaineid saalis ja päris endalt , kas ta ikka tõesti ise kõik selle välja oli mõelnud ? </s> <s> Või mängisid nad tühise tüki suureks ? </s> <s> Ta teadis , tema huumor oli peenem ja kibedam . </s> <s> Ja seda , et neid kujusid ka nii , harjunud anekdoodi kujundeis näidata saab , taipas ta ju ahastuse hetkel . </s> <s> Selle tõi rahva ette ikkagi mahlakas mäng ... </s> </p>
<p> <s> Ja seda kõike taas analüüsides ning vaagides suikus ta mingisse rahutusse poolunne , mille juures ta ise teadis , et magab . </s> </p>
<p> <s> Ta oli Henrikuga Emajõe ääres , kõndis kaasa , kui sõber spinningut pildus . </s> <s> Oli imeilus kõrge taevaga suvepäev ja Mart arvas , et see peab loll kala olema , kes sellise ilmaga viitsib lanti võtta . </s> <s> Ta teadis , et püüab sõpra juhtida mujale , aidata unustada masendavat teemat . </s> </p>
<p> <s> " Ja no mis siis ! " </s> <s> Mees patsutas talle õlale ja muheles , ning seda muhelust saatis kuuldavaks muutunud hingamine . </s> <s> " Kes ei tunneks sellest rõõmu , kui ikka õnnestub teiselt sada rubla üle lüüa , nii et õigust jääb veel pealekauba ! </s> <s> Mis siis ! </s> <s> Kas ma peaksin hakkama siis selle sitase sajase pärast nendega kaklema ? " </s> <s> Ta vibutas ridva kaugele seljataha ja saatis landi peaaegu teise kalda äärse vesikasvude laiguni . </s> <s> See nõudis temalt tähelepanu , nii et ta jutt muutus katkeliseks . </s> <s> Mõte , mida sõber pikkamööda sisendas oli lihtsalt ära seletades järgmine — las nad koorivad teda praegu pealegi rohkem kui kuupalgaga ! </s> <s> Kui Henrik ei muutu väiklaseks , jääb neil ära vajadus eneseõigustuseks , jääb ära võimalus tunda end alusetult süüdistatuna , ja nende hingepõhjas hakkab aegamisi võrsuma teadmine , et nad olid ebaõiglased . </s> </p>
<p> <s> Mart sai sellest aru küll , aga ta hinges lõõmav õiglustunne ei lasknud tal Henrikuga nõustuda . </s> <s> Sõber naeris kinnisui , nägu krimpsutades , korraks lõi kibestumus välja , aga samas ta sirgus . </s> <s> Selleks , et sellise olmeprahiga südant koormata , oli ta lihtsalt liiga avar ja suur . </s> <s> Ta laksas valusasti Mardi õlale . </s> <s> " Ära mossita , käkk ! " </s> </p>
<p> <s> Nii see neil aina käiski . </s> <s> Mart muretses asjade pärast , mis Henrikut suuremat ei puudutanudki . </s> <s> Ta teadis , et see maailm on väiklane ja õel . </s> <s> No ja mis siis ? </s> <s> Hingevaevamisega seda ei muuda ja rusikad võid ka rahulikult tasku jätta . </s> <s> Need ei tee kunagi midagi paremaks . </s> </p>
<p> <s> Ise muidugi lõi kaunis kerge käega ja nii , et oli löödud , mõtles Mart seejuures . </s> <s> Neil puhkudel näis , et Henrik mõtleb hoopis teises värvingus . </s> <s> Kui ikka keegi oli ära teeninud ... </s> </p>
<p> <s> Tal oleks nagu puudunud kõike kandev maailmavaade . </s> <s> Teda näisid juhtivat hetkemeeleolud . </s> </p>
<p> <s> Luunja poolt tuli laev , vana roostes küna , mis paremale küljele kaldu . </s> <s> Näitleja keris oma spinningu jõhvi rullile ja saatis landi täpse viskega otse kruvi alt tulvavasse keerisesse , ning äkki kooldus ritv ja hakkas vabisema . </s> <s> See oli üsna paras purikas , mis kaldale lähenedes visalt vett piitsutas . </s> <s> Aga seda kaldale tõmmata mees enam ei jõudnud . </s> <s> Enne tärises ärataja ja hämmeldunud Mart Raja pilgutas silmi . </s> <s> Ta oli ikka veel solvunud sõbrale osaks saanud ülekohtu pärast , kuni hakkas pikkamisi mõistma , et kõik oli vaid unenägu olnud ja sellist kalaretke polnud ta kunagi kaasa teinud . </s> <s> Kell oli kolmveerand seitse ja temal viimane aeg tõusta . </s> </p>
<p> *** </p>
<p> <s> Hiljem meenutas ta seda hommikut nagu kunagi ammuilma nähtud ilusat filmi , kui unepehme ja natuke salkus-villane Eha tema kutse peale lauda tuli , helesinine hommikumantel tihedalt ümber pakitud , kuklasse seotud juustest üksikuid kahlukesi aegamööda kaelale vajumas . </s> <s> Ta polnud ei solvunud ega endassetõmbunud . </s> <s> Ja mis meest eriti imestama pani — kusagilt polnud märgata mingit püüdmist , mingit meeldivaks tegemist , mingit võltsi mängu . </s> <s> Ta silmad olid tumedamaks , sügavamaks muutunud , märkas Mart . </s> <s> Ja need silmad jäid aina temale pikemaks pidama , nende põhjas oli nagu mingi enesesse pöördunud eemalolek , samal ajal , kui naine kiiresti ja meelsasti iga mehepoolse sõna peale reageeris . </s> </p>
<p> <s> Seda nüüd Mart küll polnud eeldanud , et Eha temaga koos muusikakooli tuleb . </s> <s> Loomulik muidugi oli , et see peaaegu võõras naine poleks pidanudki üksi tema korterisse jääma , aga samas pole tööpaik ju koht , kuhu varasel hommikul unisevõitu daame kaasa vedada ! </s> </p>
<p> <s> Peale kooli asjaajaja-sekretäri , oli kohal muidugi ka Merike Täht , ja kuni Mart dokumente lehitses , allkirju andis ja kirjavastuseid dikteeris , ajasid need kaks heledapäist naist õpetajate poolel juttu . </s> <s> Mees oli äkki ülimalt teadlik sellest sarnasusest , mida ta senini vaid alateadvuses oli aimanud . </s> </p>
<p> <s> Merike oli igati küpsem . </s> <s> Ta oli loomulikult ka vanem , tema pojad olid ammuilma temast pikemad ja rääkisid mehehäälega . </s> <s> Ja nende mehistumisega ühtaegu oli Merikegi küpsenud . </s> <s> Ta oli ilusam , tunnistas Mart . </s> <s> Tema juuksed olid mee sügavat tooni , tal oli avaram loomus , sügavam hingestatus . </s> </p>
<p> <s> Nende vanusevahe polnud ju kuigi suur , ehk midagi kuue kuni kaheksa aasta jagu , aga Eha oli kõiges tütarlapselikum . </s> <s> Ta oli märgatavalt saledam . </s> <s> Ka tema oskas kõnelda mahedas , väljapeetud toonis , aga samas oli võltsimatult tunda kiiremat reageeringut , rabedamat ellusuhtumist , ühe sõnaga oli veel aimata plikalikkust . </s> <s> Ja nähtavasti seda ise tajudes , oli Eha võtnud Merikesega rääkides reveranssi tegeva noore õukonnadaami hoiaku , võis aimata , kuidas ta sisimas soostuvalt , teadmiseks võtvalt pead langetas . </s> </p>
<p> <s> Kui lustakalt küüniline ja skandaalselt avameelne Eha mõistis olla selline väljapeetud Lady , siis kas ei võinud Merike mõnes teises seltskonnas kahemõtteliselt lõõpida ? </s> <s> Mart hämmeldus . </s> <s> See polnud ju sootukski võimatu . </s> <s> Ja talle tuli nukker naer peale , et tema oma viigitud ja lipsutatud soliidsuses võis kergesti toredale kolleegile selle mõjuva rolli lihtsalt peale suruda . </s> <s> Ja võis ka olla , et äkki Eha , see tema kõrval ikkagi veel peaagu alaealine , temale , direktor Mart Rajale peale sundis midagi ebaväärikat ja kergemeelset ? </s> </p>
<p> <s> Aga selle asemel , et langeda süngetesse kahtlustustesse , tundis ta end sel hommikul ikkagi hästi , rõõmsalt , ja ta mõistis , et pole seda südames juba aastaid olla osanud . </s> </p>
<p> <s> Kui Mart lõpuks vabaks sai , mängis Merike talle vingerpussi , meelitas talle Olbrei viiuli lõua alla . </s> <s> Ja mees , kantud taas erutusest , mis teda parimatel hetkedel võidule viis , mängis maha mingi lihtsa aga kaunilt kõlava loo . </s> <s> See tuli tal isegi talutavalt välja ! </s> <s> Eh , seda edevust naiste ees ! </s> <s> Ta ju tajus ise aina teravamalt , et ei oska seda pilli enam mängida , see oli igaveseks kaotatud . </s> </p>
<p> <s> Merike pakkis oma taskurätikud ja võtmed ja mingid märkmed ja kõik muu daamiliku pudi-padi , mis tema toimetamisel alati pilla-palla laiali olid , käekotti ja asus lahkuma . </s> <s> Ta vaatas sooja , särava pilguga oma direktorile otsa ja noogutas soostuvalt . </s> <s> Tal näis heameel olevat . </s> <s> Ja Eha ütles Mardile mõni aeg hiljem : " Ta on sul ju tohutult kena ! " </s> </p>
<p> <s> " Noh , kui sa seda välja pressida püüad , siis ta ei ole mul , vaid muusikakoolil . </s> <s> Ta on tore kolleeg , kahjuks mitte põrmugi rohkem . " </s> </p>
<p> <s> " Naljakas küll , aga ma usun sind , " naeris Eha . </s> </p>
<p> *** </p>
<p> <s> Loomulikult oli Mardil vaja Tartusse sõita , et Edaga vahekorrad korrektselt ära klaarida . </s> <s> Ja miks ei võinud ta seda just täna teha ? </s> <s> Aga ta teadis , kuigi ei tunnistanud endale , et sellel sõidul on veel kaks eesmärki , ja ta kartis neid mõlemaid . </s> </p>
<p> <s> Ilus on õiteaegne kevad , tõdes ta ei tea mitmendat korda juba oma elu jooksul . </s> <s> Sellest tajust oli ta tõepoolest vahepeal ilma olnud . </s> <s> Mart istus vahekäigu poolsel istmel ja vaatas õitemerre uppuvat Eestimaad üle Eha õla , tema põse kõrvalt . </s> <s> Ta tunnistas endale , et on armumas , et see naisolevus tekitab temas üha enam hellust ja unistusi . </s> <s> Ja see hingele nii hea seisund oli alles hiljuti tema veendumust pidi talle igaveseks kordumatuna tundunud . </s> </p>
<p> <s> Ta meelitas Eha endast rääkima . </s> <s> Seni oli ta ju vaid teatri klatši kuulnud . </s> </p>
<p> <s> Kuidas sattus naise ellu Henrik ... </s> </p>
<p> <s> Eha vaatas kiiresti aknast välja , saatis pilguga midagi , mis pidi jooksma bussi kõrval , kraavipervel kaasa . </s> <s> Tema suunurki iseloomustas äkki natuke kangekaelne , nagu parastav või paratamatust tunnistav jooneke ... </s> </p>
<p> <s> Jah , ega Mart ka vist ei kujuta , et balletisolistiks saaks hirmuskangesti steriilselt prepareerituna ? </s> <s> Naine pööras oma helesinised silmad talle näkku . </s> <s> Ta tahtis mehe arvamust selles küsimuses teada . </s> </p>
<p> <s> Noh , üldsõnaliselt — enne seda , kui sa oma esimese peaosa saad , juhtub mõndagi , eks. </s> <s> Ja mitte ainult otse selle osa pärast , seda lihtsalt juhtub , kui sa selles supis kord juba oled . </s> <s> Ja nagu iga teatraal , kogeb ka baleriin , et see mis on , ei loe , loeb see , mis näib . </s> <s> Sest kui sa kord hakkad otsima seda , mis on , siis läheb sul nagu läks Henrikul . </s> <s> Tõde , kui teda üldse on , pole tunnetamiseks . </s> <s> Eks ? </s> </p>
<p> <s> Nii sa siis teed piruette ja kergitad jalga ja tead väga hästi , et sind vaadatakse ka " sellest " küljest . </s> <s> Vaatavad need , kes on juba osa saanud ja need , kes teavad , et sa nende käest nagunii ei pääse . </s> <s> On mees selle asja üle mõelnud ? </s> </p>
<p> <s> Ega ei ole eriti küll , tunnistas Mart vastumeelselt . </s> <s> Pole nagu senimaani põhjust olnud ... </s> </p>
<p> <s> Henrikuga said nad operetis kokku . </s> </p>
<p> <s> Operetis ? </s> <s> Mart ju tundis sõbra musikaalsust ja teadis , et tal oli päris hea hääl ning meeldiv viis omi laulukesi esitada . </s> <s> Ta tegi ju kusagil filmis või teles koguni mingi omaaegse hiti , nii möödaminnes . </s> <s> Aga et ta operetis Noh , võtame teadmiseks ! </s> </p>
<p> <s> No niisiis — üks , kes on oma arust ka juba keegi , ikkagi kaks peaosa ja lootusi veel ja kakskümmend kolm aastat ka kohe täitumas Ja teine , kes tuleb oma aastate särava koormaga , natuke tüdinud ja väga hästi teadlik , et juba üksnes tema nimi teeb kassat , aga kes tahab ikkagi olla selle nime vääriline , kuigi ta seda mitte kellelegi ei reeda . </s> <s> Ühe pisikese balletisolisti silmis on tal pühapaiste . </s> <s> Nii et kui ta sulle käe ümber paneb , nii tüdimust varjates ja rangelt ainult siis , kui remark või lavastaja nõuab , siis tunned , kuidas põlved lähevad nõrgaks . </s> </p>
<p> <s> Selline mees ei küsi , ta lihtsalt tuleb ja teab , et sa ei suuda ei öelda , kas siis meeldib see või mitte . </s> </p>
<p> <s> Mis eriti mõjus , see küpsetes aastates suur ja ilus mees ei ole ülbe , ei ole õline ega ropp , ta püüab sind kõigest alandavast säästa ja on su vastu hea . </s> <s> Jah , tead , ega see maailm liiga palju ei paku neid , kes on head . </s> <s> Ja kuni tema pole selga pööranud , siis vahivad kõik teised eemalt ja vesistavad suud . </s> <s> Sest igaüks teab , et Henrik Kalju ei jaga naisi , et ta ei pühitse , vaid veab pikema jututa üle piilumise , kõik mäletavad , kuidas ta ühte Andres Topmani nimelist lavastajat jahipüssiga ümber teatrimaja taga ajas . </s> <s> Tuli nimelt mingi vinge krimifilmi võtetelt , oli sealt kingiks jahipüssi saanud . </s> <s> Kodus oli jutt lahti , et Eda ja Andres ja nii edasi . </s> <s> Noh , juhtus esika peole ja juhtus püss ka laetult kaasas olema ja panid sellise maratoni maha , et muld surus , ja tehti pauku ka , nii et Andrese püksid olid vist märjad , enne kui selgus , et padrunites oli vaid lauasool . </s> </p>
<p> <s> Ja kas sa tead , mida tunneb naine , kui tal on selline omanik , kes ei tingi ! </s> </p>
<p> <s> Ja kui nüüd hiljem mõelda , kas see kõik oli liiga kallilt või odavalt makstud , siis tema arvab senimaani , et odavalt , et see , mille ta tasuks sai , on peaaegu kingiks saadud Kuigi ega need viimased neli aastat ka just liiga kerged ei olnud . </s> <s> Ja Giselle jäigi tantsimata . </s> </p>
<p> <s> Pole ju tingimata jäänud , arvas Mart ja Eha vangutas naeratades pead . </s> <s> Ei , tema on varsti pensionil . </s> <s> Sa võid kolmekümne kolmesena olla ei tea kes , aga Giselle'i sa ei saa , kui sa just kogemata juba kümme aastat konkurentsitult tipus pole olnud ... </s> </p>
<p> <s> Ja kui näkid enam piisavalt tasemel ei ole , nõelas Mart . </s> <s> Eha vaatas talle pikalt otsa ja lausus madala , tõe ülimust tunnistava häälega : " Jaa , just ! " </s> </p>
<p> <s> " Andesta ! " ütles Mart . </s> <s> " Aga sa ise oled sellel teemal nii palju sädistanud ! " </s> </p>
<p> <s> Eha pani oma käe Mardi randmele , silitas seda , vedas sõrmega vastukarva ja lausus ikka selle kahisevalt madala ja vaikse häälega : " Ma ei taha , et selles midagi selgusetuks jääb . </s> <s> Ma ei taha tõesti sulle endast valemuljet jätta . " </s> </p>
<p> <s> " Noh , kui me sel teemal " Mart imestas , miks ta kipub asja otsustatust omaks võtma . </s> <s> Ta polnud üldse veendunud , et laseb lool kuhugi areneda . </s> <s> See oli nagu kauge ja ahvatlev , kuid ka ohtlik eesmärk , peaaegu nagu surm . </s> </p>
<p> <s> Kui nad sel teemal kord juba räägivad Ehale teadmiseks , Mart Raja ka ei jaga naisi , mitte kellegagi , olgu siis kas või hirmust , et ei kannata võrdlust välja . </s> </p>
<p> <s> Ja Eha naeris rabedalt . </s> <s> Võrdlust kellega ? </s> <s> Henrikuga ? </s> </p>
<p> <s> Miks Henrikuga Oletame kas või selle sinu sõbraga . </s> </p>
<p> <s> Ja kes on see minu sõber ? </s> </p>
<p> <s> Tuli natuke ohtlikku seletamist , sest Eha paistis olevat unustanud , et oli seda meest just nii Mardile tutvustanud . </s> </p>
<p> <s> " Aga Valentin ei ole minu sõber ! </s> <s> Kuigi ta püüab vist selleks saada Ja Marti ta tutvustas kui enda sõpra : saage tuttavaks , Valentin Kollo — minu sõber Mart Raja . </s> <s> Nimelt selleks , et Valentinile koht kätte näidata . </s> </p>
<p> <s> " Kas sa siis ei märganud , kui vait ta jäi ? " </s> </p>
<p> <s> Mart ei saanud seda märgata , kuid arvas , et autos oli vaikne , sest tema , Mart , segas ... </s> </p>
<p> <s> " Ja olemegi pahuksis , " lausus Eha tasahääli , tõika tunnistades . </s> </p>
<p> <s> " Me ei ole pahuksis ! " ütles Mart ja raputas pead . </s> </p>
<p> <s> Edasi tuli tükk maad vaikust , kuni Mart lõpuks päris — ta ei saa ikkagi aru , mis imet on kõigil nendel vanadel intriigidel tema näidendiga ja paistab ka , et nende juttudega Henriku mälestuse ümber . </s> <s> Eha andnud ju mõista , et Topmani sattumine tema lavastajaks ei olnud juhuslik . </s> </p>
<p> <s> Eha naeris rabedalt , plikahäälega , mis , nagu Mart juba aimama oli hakanud , tähistas selle maailma pahupoole tunnustamist . </s> <s> Kui raske on ometi mõnda asja ära seletada ! </s> <s> Andres Topman ja Henrik Kalju on nagu negatiiv ja positiiv , ühe ja sama asja kaks külge , vastandid Kas Mart saab sellest aru ? </s> </p>
<p> <s> " Oletame , " soostus mees . </s> <s> Paistab nii olevat selle järgi võttes , mida Eha räägib . </s> </p>
<p> <s> Nagu vastandid ei saa teineteiseta kuidagi hakkama , ei saa Andres Topman hakkama Henrikuta , ta peab temaga aina edasi võitlema , ta teab ju ise ka , et Henrikul oli õigus , oli õigus isegi selles haletsusväärses surmas . </s> <s> Ja Andrjuša vehib ta mälestust nagu kihulasepilve enda ümbert . </s> <s> Ja siis tuleb mees oma näidendiga , millest on teada , et ta lubas selle Henrikule kirjutada ja Henrik oleks sellega platsi veel korra lagedaks pühkinud ... </s> </p>
<p> <s> mis polnud üldsegi nii , Mart on seda juba korra seletanud . </s> </p>
<p> <s> On küll , aga ta oleks pidanud seda avalikult deklareerima terve teatrirahva ees . </s> <s> Siis ehk oleksid kõik tühjajutumoorid seda teadma pidanud , aga selline deklaratsioon kutsuks esile vaid veel suuremad kahtlused . </s> <s> Noh , ühe sõnaga , Andres Topman , nagu kartmatu mees , intrigeeris selle loo lavastamise õiguse endale ja valmistus sellest tegema temale nii iseloomulikku keskpärast käkki . </s> <s> Ega ta paremat teha küll oskakski , aga siin oli kraavi juhtimine lausa silmnähtav . </s> <s> Teater kubiseb alati solvunute arvamustest ja kõik see kääris pinna all kogu aja . </s> <s> Ja siis tuled viimasel minutil sina ja rikud tal selle mängu ära ! </s> </p>
<p> <s> Nagu ehtne autor , kui talle antakse mõista , et ta on millegi heaga maha saanud , muutus Martki häbelikuks nagu neitsi . </s> <s> On siis see tükk midagi väärt ? </s> </p>
<p> <s> Shakespeare see muidugi ei ole , väitis Eha , aga ühe originaalnäidendi kohta Ärgu mees nüüd valesti aru saagu , tõlked tehakse ju menukatest asjadest . </s> <s> Originaalnäidend peab üldjuhul konkureerima rahvusvahelise paremikuga Niisiis , midagi nii mahlakat ja võllahuumorist nõretavat annab meelde tuletada ! </s> <s> Ah soo , muide , kust see allilma tundmine pärit on ? </s> <s> Mardil endal ei paistnud küll ühtegi tätoveeringut olevat . </s> </p>
<p> <s> Hetke jooksul libises silme eest mööda see aeg , mida Mart oleks tahtnud oma elust välja pesta . </s> </p>
<p> <s> Ta oli elanud raskes kitsikuses , peale seda , kui Silja koju jäi ja tema ise alakoormusega tunniandjana töötas . </s> <s> Ja just siis oli talle pakutud mingi turvafirma väljaõppe juhi ametikohta . </s> <s> Seda oli vist paari aasta jagu , kuni ta algul aimama hakkas ja hiljem teadmiseks võttis , mis firma see niisugune oli . </s> <s> Tal oli valida , kas mängida jaanalindu edasi , minna prokuratuuri tunnistusi esitama või leida mingi vaikne ja viisakas väljapääs . </s> <s> Tal olid kaks koolis käivat last ja suremas-haige naine . </s> <s> Ta vabandas enda tõesti välja ja sai isegi selle ära öeldud , et ta tulevikus isegi mitte ühekordseid teenuseid ei osuta . </s> <s> Tõepoolest ei elata ju maailmas , kus üks Arnold või Sylverston oma õiglase käega korra maksma võiks panna ... </s> </p>
<p> <s> Mees avastas äkki , et ta nägu oli selle jutu juures hõõguma hakanud . </s> <s> Ja noor valgepäine naine ta kõrvalistmel oli kõik kümme küünt ta parema käe biitsepsisse surunud . </s> <s> Mardile meenus sama hooga Silja pilk , mille ees nagunii miski varjul ei püsinud , ja tema valed , millega ta naist säästa püüdes end üha sügavamale sisse oli keerutanud . </s> </p>
<p> <s> " Noh , tänaseks on mu sealtmaja õpilased kõik , kes vareste söödaks , kes kivide keskel kinni . </s> <s> Nüüd võib süda jälle rahulik olla . " </s> </p>
<p> <s> " Sa teed endast süüdlase ka seal , kus sa süüdi ei ole . " </s> <s> Eha hõõrus oma laupa vastu mehe õlga . </s> <s> " Mida sa endalt nõuad ? " </s> </p>
<p> <s> Ei vist midagi , arvas Mart . </s> <s> Ta tahtvat vaid lihtsalt aus inimene olla . </s> </p>
<p> <s> Nad põrusid juba Ülejõe-Tartu auklikel tänavatel . </s> <s> Nii et mehe selgitus uppus peaaegu täiesti saabumise meeleollu . </s> </p>
<p> *** </p>
<p> <s> " Mida ma endalt nõuan ? " küsis Mart , kui ta juba koledasti kolisevas ja tolmuses linnaliini bussis üksi edasi logistas . </s> <s> Tõepoolest ei nõudnud ta endalt rohkem , kui lihtsalt talutaval viisil aus ja korralik olemist . </s> <s> Ka praegu . </s> <s> Oli see imestamist väärt ? </s> </p>
<p> <s> Käik , mida ta tegema läks polnud ilmselt just meeldivaimate hulgast , aga seegi oli vaja teha , sest nii lihtsalt tehakse . </s> <s> Ja samas teadis ta , et väga sageli nii ikkagi ei tehta . </s> <s> See tähendab mõni ei tee . </s> <s> Ta läks , kimp kollaseid tulpe kaasas , Eda poole . </s> </p>
<p> <s> Eha oli kõrval seisnud ja lõbusal ilmel jälginud , kui Mart helistas ja visiidiks kokku leppis . </s> <s> Kui ta siis toru ära pani ja pahaselt pomises , küsis Eha , miks mees seda teeb ? </s> <s> Kas poleks lihtsam jätta asi tuulduma ? </s> <s> Nimelt ei ole naistel üldse kombeks midagi lõpuni selgeks rääkida . </s> <s> Sest nad teavad , et seda , see tähendab lõppu ja selgust ei ole olemas . </s> <s> See on meeste usk , et asjad on lõplikud . </s> </p>
<p> <s> " Kui ma seda ei tee , jääb see mulle hingele , ma ei saa rahu . " </s> </p>
<p> <s> Eha tuli kaasa , kuni mees oli lilled ostnud ja suundus üle tänava linnaliinide peatusse . </s> <s> Ta oli tõsinenud ja jäi pika pilguga mehele otsa vaatama . </s> </p>
<p> <s> Mart ei kavatsenud loomulikult sedagi lugu siia paika pooleli jätta . </s> <s> Ta küsis lihtsalt — kus pärast kohtutakse ? </s> <s> Paistis , et Eha sai aru . </s> <s> See mees ei tee endale midagi kergeks ja ei lase ka end ümber sõrme keerata . </s> </p>
<p> *** </p>
<p> <s> " Hm ! " ütles Eda , kui ta enne välisukse sulgemist lilled vastu võttis . </s> <s> Ta juhatas Mardi tumma viipega toa poole . </s> <s> Jumal tänatud , polnud isegi mitte kohvilõhna . </s> <s> Eda ei jätnud mingit kahtlust . </s> <s> Ta võttis kuuldavaks , et Mardil on ees kojusõit ja niipea nad ei kohtu . </s> <s> Ta võttis vastu pataka kalingurkaantega kaustikuid ega küsinud selle juures midagi . </s> <s> Mees hakkas arvama , et ta pääsebki külma viisakusega . </s> <s> Ta ütles , tal pole selliseks tööks praegu lihtsalt aega , andku Eda andeks . </s> <s> Ja selle viimase sõna peale nõksatas naine talle otsa vaatama . </s> <s> Ta silmad ja suu ja Selles oli midagi , mis meenutas äkki avameelsust . </s> <s> Kadunud oli salapäratsev poolnaeratus . </s> </p>
<p> <s> " Niisiis ei olnud sinagi sõber ? " </s> </p>
<p> <s> " Täpsustagem , kelle sõber ja millest see arvamus , " ütles Mart Raja oma madalaima häälega . </s> </p>
<p> <s> " Sa polnud kellegi sõber , sina ka ainult kasutad ära ! " </s> </p>
<p> <s> " Andestust ! </s> <s> Mida või keda ma ära kasutan ? " </s> </p>
<p> <s> " Ja sa julged veel tulla ja hakata seletama ... " </s> </p>
<p> <s> " Hästi , " ütles mees ja tõusis . </s> <s> " Ma ei suuda välja mõelda , mis mu süü on , " ütles ta esikusse taganedes . </s> </p>
<p> <s> Järsku hakkas Eda kiljuma . </s> <s> See , mida ta seosetult näkku paiskas , oli täiesti mõistetamatu . </s> <s> Siis vajus ta äkki diivani ette põlvili ja surus näo patja . </s> <s> Nüüd vappusid veel vaid ta õlad , nuukseid polnud enam kuulda . </s> </p>
<p> <s> Ehal oli õigus , mõtles Mart . </s> <s> Mis mõtet on sundida tõtt peale inimesele , kes elab vaid omaenda pooltõdede ja illusioonide maailmas ! </s> </p>
<p> <s> " Nägemiseni , Eda ! " ütles ta ukselt ja lahkus . </s> <s> Tõesti , milleks ta siia tuli ? </s> </p>
<p> *** </p>
<p> <s> Koos päikesega tuli udu . </s> <s> Koiduvalguses , pehmes hämaruses joonistunud linn uppus äkki valge-punasesse auru , mis kerkis jõelt ja voolas ülesmäge nagu tahaks uputada ka Toome . </s> <s> Raekoja kell lõi tühjale linnale neli . </s> </p>
<p> <s> Viis tundi , mõtles mees ja tõmbas mantlihõlmad koomale . </s> <s> Jahe oli , päike ei andnud veel sooja , ta vaid lõõmas ohupunaselt ja joonistas Toomeoru puudele silla ning sillal seisva mehe varju . </s> <s> Varjus olid ka tänavad teisel pool mäekumerust . </s> <s> Just sinna varju suunda peab ta minema , kuigi siis on juba soojust ja inimesi . </s> </p>
<p> <s> Mart Raja nägu ilmestas korraks rõõmutu naeratus . </s> <s> Niisiis niisiis ! </s> </p>
<p> <s> Ta teadis — kas täna , ütleme kümne tunni pärast , võib-olla kahe nädala pärast , ehk hoopis kümne aasta möödudes või veel kunagi hiljem , aga ta ei pääse sellest , kord tuleb tõele igal juhul silma vaadata . </s> <s> Seni ta vaid tundleb , koketeerib tõe võimalusega . </s> <s> Isegi tema , kes on olnud tõest vahel sentimeetri kõrguse kivimügara , vahel millegi veelgi tühisema ja hapramaga , aga ikka millegagi lahutatud olnud . </s> </p>
<p> <s> Ta ei teadnud , kas olla möödunuga rahul või mitte . </s> <s> Temas kääris jõuline elutunnetus . </s> <s> Ta oli äkki saanud oma maailmale nii puudunud kolmanda mõõtme , kui mõtte ja tunde . </s> <s> Hetkel ei olnud ta valgel paberipinnal sibelev mutukas , mille hooletu käsi võib lihtsalt ära pühkida ja järele ei jää muud , kui tühine määrdunud jälg . </s> <s> Ta oli seda olnud , oli olnud kaua . </s> <s> Nüüd täitis soojus ja pinge kogu ta maailma . </s> </p>
<p> <s> Mees jalutas mööda kastest pärlendavate okstega piiratud radu , kuni ühe , enam-vähem päikese käes oleva pingi leidis ja seadis end sinna istuma , surus lõua mantli kaelaavasse , hingas endale soojust põue . </s> </p>
<p> <s> Tuisk , oli Eha talle rääkinud ja mees kujutleski akna taga tahmast lund keerutavat linnatuisku ja suurt , tumeda mööbliga elutuba , vana nahkdiivanit ja selle patjadesse endale pesa teinud tüdrukut , suurt pleedi , mis kõhnukeste põlvede järgi nurgelise kuhiku moodustab , peente hiiresabapatsidega pead ja paremat kätt hoidmas muinasjuturaamatut . </s> </p>
<p> <s> Tüdruk on üksi kodus , on tuisune päev , tuba jahe , on koolivaheaeg ja piiga naudib võimalust mitte midagi teha ning veel enam seda nõiutult head tunnet , mida põhjustab ta kaenlaaluses higisoojuses ukerdav ning kampsunit luutsiv kassipoeg . </s> </p>
<p> <s> See muinasjutt on seitsmest vennast , kes on nõiutud luikedeks ja nende õest , kes koob vendadele nõgestest särke , et neid nõidusest vabastada . </s> <s> Ta käed on karedad ja kupal , ta talub seda piina ja paneb oma töösse kogu hinge , kuni viimasel hetkel peab kohale lennanud luigeparvele heitma kuus valmis rüüd ja ühe , millel puudub veel vasak varrukas . </s> <s> See viimane saab vendadest noorimale , kes jääbki lõpuks luigetiivaga käe asemel . </s> </p>
<p> <s> Vaevalt küll oli see jutt temas äratanud selle ennastohverdava helluse , mida ta sestpeale noori mehi kujutledes aina tundis . </s> <s> Küllap vastas lugu ise lihtsalt teismelise tüdruku hingevajadustele , sellel ta mõju just põhineski . </s> <s> Tema , üksik laps , kes oli juba mitu aastat viitnud päev päeva järel tunde peegelseinaga saali tugipuu ääres , et sellest inetust pardipojast luike kasvatada . </s> </p>
<p> <s> Esialgu ei olnud kellelegi seda hellust kinkida . </s> <s> Klassivennad olid kõik alles sellised konna moodi sibelejad , tedretäpilised ja harali kõrvadega rüblikud , kes tüdrukute silma alt esimesel võimalusel minema aurasid . </s> <s> Need küll ei kõlvanud ei printsiks , ei rüütliks , isegi lihtsalt suureks vennaks mitte . </s> <s> Oli muidugi kümnenda klassi romeosid ja printse , Eha oli hardusega vaadanud , kuidas nad oma Juuliate rinnale põske toetasid , kuidas külmal , teeseldud imetluseilmel nende poole oma käsi ringutasid , aga kooli koridorides rääkisid nad kiirustavalt , mehiselt , üleolevalt . </s> <s> Ja viienda klassi plikadest libisesid nende pilgud lihtsalt üle . </s> <s> Muuseas , ega nende mehepeade all olevad kleenukesed kehad eriti mehelikud paistnudki . </s> <s> Mingi kahtluseta olid nad tõelise suure venna , Romeo või Printsi toorikud , ei midagi muud . </s> </p>
<p> <s> Nii pidigi unelev ja valulev-ilulev tütarlapsehing leidma oma unistuste kehastuse filmist või pildilt Ja loomulikult ka leidis , neid oli rohkemgi kui üks , aga nad kõik olid mehised , tugevad ja heledate lokkis juustega . </s> <s> Just nagu too esimene , omast eesti filmist , keda mängis keegi Kalju nimeline , mis muuseas ei olnud küll üldse oluline , sest oluline oli vaid eluehtne filmikuju . </s> <s> Et selline inimene eksisteerib , et teda võiks kohata , et sellest võiks Eha ellu midagi sigineda , ei tundunud hetkekski võimalik . </s> </p>
<p> <s> Ja samal ajal liikus nende ringkonnas juba kaunis iseenesestmõistetavalt hoopis teistsugune eluunistuste mudel , mis kinnitas , et tüdruk on lihtsalt oma neitsilikkuse vang ja määratud kõigest ilma olema , kuini kord julgeb ja juhust kasutab ning astub otsustavalt selle maailma osasaajate sekka ... </s> </p>
<p> <s> Nii see ka lõpuks , mõne aasta pärast juhtubki , on mingi sünnipäevapidu , kusagil Mähel või Randveres , on veidi alkoholi , on lõõbitud ja juletud , kuni tüdruk lihtsalt jääb , laseb end maha unustada seltskonna viimasest autost , ja pühendatuse asemel kogeb piinlikke olukordi , ebahügieenilisusi ja lihtlabast verd ning valu . </s> <s> Teoreetiliselt peaks ta end õnnelikuna tundma , aga tegelikult on tahtmine lohutult tönnida ning prints on ehmunud ja mures , sest " seda jama , et sa selka oled , ma küll ei osanud oodata " </s> </p>
<p> <s> Ja kõige noorem , luigetiivaga vend poeb häbelikult kuhugi riidekapi põhja , vanade kleitide taha kauaks ajaks peitu . </s> </p>
<p> <s> Järgneb palju muud , järgnevad esimesed osad , etenduste ähm ja elevus ja kogenud meeste käed , mis sind tõstavad ja sul aegamisi enda vastas põrandale libiseda lasevad . </s> <s> Ja on ka kiindumusi ja juhtub vahest ja selgub , et sa oled ikka pipar ja sa oled täitsa koba ja mida sa veel tahad , oli vähe või , ja siis kusagil on mõõt täis ja endale öeldakse , et vaatame , kes lõpuks naerab ! </s> </p>
<p> <s> Midagi ei naera ! </s> <s> Sest see , mida sa elad on lihtsalt elu ja sa ei saa , ei tohi endale lubada seda kõige kindlamat viisi mehele saada , sest sa pead valima , kas tants või abielu . </s> <s> Neid ei saa ühendada , vähemalt kaheksateistkümnesena ei saa . </s> </p>
<p> <s> Siis on uus linn , teater , kuhu just ise poleks tulnud , ühikatuba , milles kolm ühesugust luigeräädut , igaüks oma unistustega ja võimalustega ja paratamatu lõhega nende vahel . </s> </p>
<p> <s> Ja siis korraga mees , kes heiastuks nagu vanast kuldse tooniga peeglist ja äkki ei loe enam miski , ei see , et karjäär jääb pooleli , ega see , et mees on abielus . </s> <s> Selline ta siis oli , Prints ! </s> <s> Sajad ja võib-olla tuhanded on temast unistanud . </s> <s> Nagu Eha isegi , ja ta ei saa lahti tundest , et see filmist nähtu ja see kes talle käe ulatab , on kaks täiesti erinevatest maailmadest pärit olevust , mitte üks ja sama mees . </s> </p>
<p> <s> Ta seisab , tuhmunud lokkidega ja kergelt , vaevumärgatavalt kõhukana , ta naeratab hajevil olles , ja see naeratus on natuke väsinud ja natuke ükskõikne , aga ta käed on soojad ja head ja need kaitsevad ja pühivad silmilt kõik mured . </s> <s> Ja hetkekski ei teki tunnet , et see mees sinust tagaselja midagi labast võiks rääkida , ei ole muretki , et ta tahaks vaid rahuldust ja siis rahule jätmist . </s> </p>
<p> <s> Loomulikult polekski muidu midagi välja tulnud . </s> <s> Eha oli otsustanud , et ta ei lähe ema juurde nutma ja abi saama . </s> <s> Ta kolis oma õnnepaleesse , mis oli nii suur küll , et sinna kaks suurt ja üks laps korraga sisse mahtusid . </s> <s> Ja need mõned õhtud kuus , kui mees tulla sai ja olla — neist oli küll ja küll . </s> <s> Ja mis siis , et keegi auahne ja võlts , lastetu naine mehe elu kodus kibedaks tegi . </s> </p>
<p> <s> Karjäär jäi kahvatuks , talle oli enamat ennustatud , aga mis see luges ! </s> <s> Tal oli oma nuutsuv kassipoeg ja see tasus kõik , silmapilgutamata . </s> <s> Ja kui üldse miski polnud kõige hiilgavamas korras , siis olid need õhtu- või öötunnid , kui mees tuli , vahel porine , vahel verine , ropp-purjus ja siis mõni kord ka jõhker ja taktitu . </s> <s> Ja muidugi siis , kui ta kedagi kaasa vedas . </s> <s> Ei , ära naera , jutt pole praegu sinust ! </s> <s> See jutt alles tuleb . </s> </p>
<p> <s> Ja vaata , ma ütlesin , et ta oli Karjaküla poiss ja tal polnud midagi hinge taga ja seda ma ka ütlesin , et tõde pole tunnetamiseks , aga see suureks kasvanud poiss ei teadnud seda . </s> <s> Ta ammutas enda sisetundest , aga seda tunnet jäi koos nende ahastavate joomatuuridega järjest vähemaks . </s> <s> Ja see , et tunnet enam ei piisanud , tekitas järjest meeletumat ahastust . </s> <s> Sa tead , et pead toetuma iseendale . </s> <s> Ja kaevates selles määratus teatri- ja filmirollide kuhilas , mille eest sind aina on kiidetud , avastad , et need on küll tehtud iseendast , aga seda ennast ju tegelikult ei ole üldse olemas , on vaid mäng , usk , et nii on hea ja ilus ja õige , aga kas see ikka on nii ? </s> <s> Ja kui siis oled semudega koos veidi võtnud , siis on kõike seda iseennast nii et tapab ja sa oled Polonius või Prints , hävituslendur , punakomandör või kirjandusprofessor nagu oma parimail päevil , kuni tuleb paratamatu kahtlus , et kõik need joodikud ainult valetavad sulle , et sa neile viimase või laenatud raha eest veel välja käristaksid , ja sa ei saa neile oma südant puistata , sest nad ei vaja tatist haledust , vaid tugevat ja avara hingega meest , kellesse uskuda ja siis annad sa mõnele pikki molpi ja kaod põdema ja kaebled ja oksendad poole ööd või keskhommikuni ja pihid sellele noorele tüdrukule , kes vähemalt teeb näo , et mõistab sind , ja äkki sa saad aru , et ka tema ei usu , teeskleb üksnes ja sa otsid peaparandust ja oled varsti jälle täisaurus ... </s> </p>
<p> <s> Mees oli teinud seda , mida inimesed nii väga vajavad . </s> <s> Keset argist tühisust ja hirmude ning puuduste aega oli ta loonud legendi uljusest ja kartmatust mehisusest ja vankumatust sõprusest . </s> <s> Ja nüüd ei jaksanud ta seda enam kanda . </s> </p>
<p> <s> Ja siis , pane nüüd tähele , on ühel keskööl kaasas üks hirmtõsine väike mees , kes on küll maani purjus , aga sunnib end olema purukaine ja kes küsib , kas ta peab selle joodiku siit välja viskama . </s> <s> Ja see mees vabandab südamest ja küsib , kas ta saab kuidagi aidata ? </s> <s> Kas saab kuidagi aidata ! </s> <s> Jumala eest , tõsiselt küsib ! </s> <s> Mis moodi saab inimest tema saatuse käest päästa , Püha Jumal ? </s> </p>
<p> <s> Ja äkki sa mõistad , et need silmad , mille põhjas on sügav mure ja valu , tunnevad sulle kaasa ja ta riskiks sellega , tõesõna , et Henrik Kalju ta kaelaluu murrab , sest tema mure sinu pärast on ehtne . </s> </p>
<p> <s> Ja sestpeale on Henriku ja Eha juttudes tihtilugu üks mees , kellest on teada , et tema ei mängi , et ta ei salli neid , kes mängivad , et tema juures on kõik tõeline ... </s> </p>
<p> <s> mis on iseenesest suurim illusioon , mida siin maapeal üldse võib ette kujutada , lausus Mart Raja selle jutu peale . </s> </p>
<p> <s> Kõrtsi natuke igavas interjööris , hajusas valguses ja võrdlemisi vaikses muusikas olid nad oma hilist lõunat liiga pikaks pidama jäänud ja läbi klaasseina võis vaadata , kuidas need vanad roostes pesuvannid , mida siin laevadeks kutsuti , ükshaaval purjus matkaseltskondi kaile lasid . </s> </p>
<p> <s> Kunagi pidid sa ju tulema , oli Eha öelnud . </s> <s> Kas ta tõesti uskus , et Mart tuleb ise ? </s> <s> Mees ei suutnud seda ööd kaua aega üldse meelde tuletadagi . </s> <s> Ja polekski suutnud , kui Eda teda oma võltskirjakesega sinna Välja tänavale poleks läkitanud . </s> </p>
<p> <s> No Eda sind küll minu juurde ei saatnud ! </s> <s> Eha oli täis otsustavust see väärarusaam siinsamas õigeks seletada . </s> </p>
<p> <s> Aga kes siis ? </s> <s> Kes võis teada , et Mart otsib Henriku päevikuid ? </s> <s> Kellesse see lugu üldse puutuma pidi ? </s> <s> Eda või Eha — rohkem ju pole kedagi valida ? </s> </p>
<p> <s> On küll , see keegi on päris kindlasti Henriku esimene naine Elo Topman . </s> <s> Ja kui tahad küsida , kuidas tema teadis , siis mõtle , kuidas teadis sinu ja Eda juttudest Andrjuša ? </s> <s> Nad elavad ju naabruses ja on kõige peale vaatamata juba kakskümmend neli aastad perekakonnasõbrad olnud . </s> <s> Ja Elo pole nii loll nagu su lavastaja , tema ei hakka lihtsalt saboteerima . </s> <s> Loomulikult ta ei taha , et Henrik jäädvustataks ajaloo jaoks kui Eda kallis ja korralik abikaasa . </s> </p>
<p> <s> Sa imestad , et teatris läks Eda pilve Elo istus kogu selle aja kõrvallauas ja imes tilkhaaval külma kohvi , kui meie seal puhvetis olime . </s> <s> Olen kindel , et tema koht oli etendusel kas päriselt Eda kõrval või siis vähemalt lähedal , sina ju olid koos Andrjušaga seal valitute ja kutsutute kohtadel , eks ? </s> <s> Ja kui nad korra seal koos olid , siis Elo päris kindlasti rääkis Edale , kellega ja kuidas sa seal teatri puhvetis istusid . </s> <s> Ja oligi proua nii tohmu valmis , et mitte kuidagi aru ei saanud , kui lõbusalt õel su näitemäng oli ... </s> </p>
<p> <s> Neil oli pikk paus tekkinud ja Mart oli lõpuks tasahääli maininud — mina ka pidin üksnes ära kasutama . </s> <s> Huvitav , keda ! </s> </p>
<p> <s> Edat , loomulikult , ütles Eha seepeale kerges toonis . </s> <s> Proua on ise see , kes teisi ära kasutab . </s> <s> Kogu elu müütas ta mehe annet , selle asemel et mõista ja säästa ja aidata vahel näitlemisest pääseda . </s> <s> Henrik oleks võinud kestahes olla . </s> <s> Tal olid sellised käed Aga proua tahtis temast teha esimese nõukogude näitleja , kes " Oscari " saab Midagi sellist . </s> <s> Kas sa oled Rockwell Kenti lugenud . </s> <s> Esimesed valged kolonistid Gröönimaal tapeti nooltega , mille teravikud olid tehtud viljatu naise küljeluust ... </s> <s> See on midagi halastamatult kõva ja mürgist , eks ole ! </s> </p>
<p> <s> Inimene sünnib siia ilma , et saada õnnelikuks , nagu tema seda ette kujutada mõistab . </s> <s> Ja tal on õnn leida naine , kes nagu halastamatu võiduratsutaja mehe tühjaks ajab ja isegi ta mälestuse tahab usurpeerida ja oma meele järgi ära väänata . </s> <s> Kas see ei ole nukker ? </s> </p>
<p> *** </p>
<p> <s> Selle punase tõelõõma ees ei tahtnud Mart Raja jätta kõrvale midagi , mis lisaks pro-le ütleks ka contra . </s> <s> Oli ju iseenesestmõistetav , et Eha Raju ei salli Eda Kaljut . </s> <s> Kõik see , mida ta rääkis , võis erapoolik olla . </s> <s> Mart katsus selles asjas selgusele jõuda . </s> </p>
<p> <s> Eda oli üles näidanud ingellikku kannatlikkust , oli kogu elu talunud meest , kes ei hoolinud temast ega kellestki teisest . </s> <s> Mees oli loomult hea inimene , seda küll . </s> <s> Aga ta oli valimatult hea kõigi suhtes ja nii kannatasid kõik ta ümber . </s> <s> Näitlejal jagus südamesoojust nii Elole , Edale kui Ehale ja mine tea veel kui paljudele naistele , kelle nimed ei pidanud just tingimata algama E-tähega . </s> <s> Mis teha siis , kui nad kõik ennast petetuna tundsid ! </s> </p>
<p> <s> Lisaks oli Eda hoidnud Henriku väliselt korras ka siis , kui see juba lootusetuks kippus muutuma . </s> <s> Ta oli tõesti hoolitsenud mehe karjääri eest , oli etendanud seda asjameest , keda Ameerikas tuntakse kui agenti või impressaariot . </s> <s> Ta oli veel lisaks mehega filmivõtetel kaasas käinud , oli hoidnud teda , kui vähegi võimalik , pudelisse kukkumast , oli pannud maksma kõik oma võimed , et Henrik järjekordselt perutama ei hakkaks ja olgu osa kui loll , film kui käsitöönduslik ja nõme tahes , selles oma rolli lõpuni teeks . </s> <s> Sest muidu oleks see hävitanud mehe karjääri , mis lõpuks ju ikkagi juhtus . </s> <s> Mille eest teda siis süüdistada ? </s> <s> Ja mida siingi imeks panna , kui Eda ei taha , et mees lihtsalt unustusse vajuks , läheks mälestustesse , kui hirmandekas aga lootusetult distsiplineerimatu , pealegi veel mitmenaisepidaja ... </s> </p>
<p> <s> Mida selles kõiges on Edale pahaks panna ? </s> </p>
<p> <s> Jah , ainult et ta ei hoolinud kunagi tõest , ta toitus vaimselt vaid sellest , mida Henrikult sai , andmata omalt poolt vähimatki vastu . </s> <s> Ta oli ju palju haritum ja juba päritolult valgemast keskkonnast . </s> <s> Ja ega ta ei hoolinud tõesti sellest , et mees oleks vahepeal hea meelega näiteks teatri dekoraatorina töötanud . </s> <s> Sellest oli mõnigi kord omavahel juttu olnud . </s> <s> Ei , Henrik pidi olema täht ! </s> <s> Ja tähed ei pintselda papptahvlitele marmorpaleesid . </s> </p>
<p> <s> Marti hakkas pikkamisi vaevama , et ta ei saa selles asjas kummagi poole kasuks otsustada . </s> <s> Ta lihtsalt teadis kõigest liiga vähe . </s> <s> Ja üksnes tundele , mis Eha poole hoidis , ta sellist otsust rajada ei tohtinud . </s> </p>
<p> <s> Mõistku keegi kusagil märgatavalt kõrgemal selle üle kohut ! </s> </p>
<p> <s> Udu hakkas klaarima ja varahommikune , kasteniiske linn kerkis nagu veest . </s> </p>
<p> <s> Ta oli lihtsalt kirja lauale jätnud , mõtles mees meelehärmis . </s> <s> Teadagi ei rõõmusta see naist , kes on ehk juba ärganud ja avastanud , et Mart on läinud . </s> <s> Ta ei tahtnud näidata end Ehale selles seisundis , kui ta valutavat kõhtu käega muljub , kui ta nägu on kollane nagu sidrun , kui iiveldus ja nõrkus ta higile ajavad . </s> </p>
<p> <s> Nad olid lõpuks tantsulegi jäänud . </s> <s> Sealt see enesetunne siis ka pärines . </s> <s> Tõepoolest ei olnud enam vaja rohkem kui sadat grammi ... </s> </p>
<p> <s> Üks kolge oli nende laua juurde veninud , oli oma taldriku suuruse higise kämbla valgele linale toetanud , vedelalt üle külje Ehale kummardanud ja ümisenud , et tal on see au paluda . </s> <s> Ja kui Eha seepeale Mardi otsa vaatas ja silmadega eitava märgi andis , oli noormees midagi põlastavat pomisenud , et selle roti käest ei küsita , või midagi sinnapoole . </s> </p>
<p> <s> Mart oli lauast tõusnud ja mehele öelnud — daam ei tantsi ! </s> <s> Ja samas olid ta jalad maast lahti , sest see meeter üheksakümnene volakas oli teda pintsakuõlgadest tõstnud , oli talle lähedalt näkku naeratanud . </s> </p>
<p> <s> " Kahju , et suitsu praegu suus ei ole , pisike ! " </s> </p>
<p> <s> Mart ei löönud teda kingaga sääre pihta ega põlvega kubemesse . </s> <s> Ta oli lasknud end rahva naeru saatel parketile panna , oli käe ulatanud — lepime ära ! </s> <s> Muidugi ! </s> <s> Poisi purjus silmadest oli näha , mida ta kavatses — selle väikese käe vastu võtta , seda siis natuke pigistada , et mehike veidi kiunuks ... </s> </p>
<p> <s> Aga samas oli kolge sööstnud ette nagu tahaks lendu tõusta , ja lendu ta tõusiski , võttis korraks horisontaalasendi , tegi õhus tireli ja maandus küljeli parketil , nii et ümberringi tilisesid laudadel klaasid ja pudelid . </s> <s> Ja Mart oli seepeale vakatanud saali poole pöördunud . </s> </p>
<p> <s> " Kas sellel mehel siin sõpru on ? </s> <s> Ma sooviksin ta nende hoolde usaldada , ma ei taha talle täna rohkem haiget teha . " </s> </p>
<p> <s> Tõepoolest olid paar ähmisnäolist eluvenda oma oigava ja lömmis pealiku kokku korjanud ja minema toimetanud . </s> <s> Mart oli seda sirge seljaga , seistes austanud ja alles ukse sulgemise järel lauda istunud . </s> <s> Ja kogu selle aja oli muusika vaikinud ja vaikinud olid ka inimesed . </s> </p>
<p> <s> Ta ei talunud selliseid lugusid . </s> <s> Arvatavasti olid ta pruunid silmad vaikselt põledes ainiti vahtinud ja ta ärkas alles siis , kui Eha ta kätt silitas — läheme siit ära . </s> </p>
<p> <s> Ei , oli ta öelnud . </s> <s> Me jäime , et tantsida , ja me tantsime ! </s> <s> Ja tõepoolest nad tantsisid . </s> <s> Oli tulnud " Tulipunased roosid " . </s> <s> Oh need roosid tulipunased , neid on täis kõik aasad tasased ... </s> </p>
<p> <s> Mart oli sõrmenipsudega tantsupundile õige tempo näidanud , oli rõhutanud selle mustlasmeloodia teravat , punkteeritud rütmi , ja alles siis , kui pillimehed talle tõesti seda pakkusid , mida ta soovis , oli ta ikka nipsutavate sõrmedega käed laiali sirutanud , oli taldadega põrandat tagunud , steppinud , lõug rinnal , nägu jäigastunud , keha rütmist tõmblemas . </s> <s> Ja Eha oli õlgadest , rinnast , puusadest elama hakanud , oli pikkamisi käsi kergitades need lendu tõstnud , aga seekord ei olnud see õis , mis närtsib , vaid leek , elus tuli . </s> <s> Ja nii nad siis põlesid kahekesi keset tühja põrandat . </s> </p>
<p> <s> Ja alles linnas , viimase , jõhvikapunase , sinavasse uttu uppuva päikese käes , mingil inimtühjal tänaval oli mees äkki otsmiku plangulippidele toetanud ja inisenud ning väänelnud nagu suurest valust . </s> </p>
<p> <s> Eha oli talle kõrva sosistanud , ta oli sirgunud , näinud tõepoolest kolme suurekasvulist noort meest eemalt lähenemas ja oli põlglikult ümisenud . </s> </p>
<p> <s> " Ei , nad ei tule , vähemalt seni , kuni abiväge ei leia . </s> <s> Nad lihtsalt käivad kannul ja loodavad hirmutada , aga nad nägid ja ei julge . " </s> </p>
<p> <s> Mardil oli kavas Eha oma kodumaja lähedal vaikselt maha raputada ja vedada need kolm lollpead kuhugi eemale , et siis nii või teisiti neist vabanenuna pesa reetmata tagasi minna , aga Eha meelitas ta ühte hoovi ja sealt kusagilt aiaväravate ja jalgradade kaudu oma majakese ette . </s> <s> Toas tõmbas ta kardinad ette , Mart keelas tal tule süütamise . </s> <s> Igaks juhuks . </s> <s> Teda pole igapäev julgestamas . </s> </p>
<p> <s> Mis tähtsust sellel olekski ! </s> <s> Tuttavad kõik kolm , oli naine sunnitult seletanud . </s> <s> See pikk oli teatri bussijuht ja teised kaks lavapoisid . </s> </p>
<p> <s> Ta oli tummalt vaatama jäänud , ja naine oli närviliselt naernud . </s> <s> Ära kahtlusta , ei , mul pole ühegagi midagi olnud . </s> </p>
<p> <s> Muidugi , oli ta soostunud . </s> <s> Aga kahtlus oli jäänud . </s> <s> Kui selle maja inimesed näitlejate suhtes respekti ei tunne ... </s> </p>
<p> <s> Pisitilluke köök oli umbne päevasest päikeselõõsast . </s> <s> Mart istus taburetil , jalad pikalt välja sirutatud ja hõlmad rippu . </s> <s> Ta oli korraks ise ka lendu pääsenud ja siis maha prantsatanud . </s> <s> Ta tundis , et õhk on täis lahendamata küsimusi ja tuima pinget . </s> <s> Ta teadis , kuhu ta hommikul läheb . </s> <s> Ta ei tahtnud olla see , kes korraks , möödaminnes võtab ja kaob . </s> <s> Ta ei tahtnud , et see ilmselgelt liiga kõrge hinnang , mis Ehal tema suhtes näis olevat tekkinud , rusuva pettumusega asenduks . </s> <s> Kaheldamatult oli Eha rohkem väärt , kui talle osaks oli saanud . </s> <s> Mart lihtsalt ei saanud olla see , kes talle enamat pakub . </s> </p>
<p> <s> Ja samas tajus ta seda sooja ja nõutut kaastunnet , mis naist praegu valdas . </s> <s> Näis , et ta tunneb end süüdi tülis , mis meest nii mustalt masendanud oli . </s> <s> Ta ei teadnud ju , mis Mardil tegelikult hinge vaevas . </s> </p>
<p> <s> Eha tuli ta selja taha , surus sõrmed juustesse , kammis neid , ja mehel jooksid kuumad sipelgad mööda keha . </s> <s> Eha hingas ta pealeele sooja hingeõhku , ajas sõrmed ta krae vahele , sosistas õrnusi . </s> <s> Kõik see toimis , Mart sulas , ta hing leebus , ei murenenud vaid kalk kest , mis teda maailmast lahutas . </s> <s> Ta ei suutnud millegagi vastata , jäi kinniseks ja kivinenuks . </s> </p>
<p> <s> Lõpuks Eha tõusis ja läks oma tuppa , oli kuulda , kuidas ta seal toimetas ja peagi tuli ta uksele , rannamantlis , paljajalu , juuksed põski raamimas . </s> <s> Tule magama ! </s> </p>
<p> <s> Mart tõstis pea ja vaatas . </s> <s> Ta ei suutnud otsustada . </s> <s> Nagu hirmukangestus lennuki luugil , nagu kohusetundekramp viiuldaja käes ... </s> </p>
<p> <s> Eha , oli ta pomisenud , ma ei ... </s> </p>
<p> <s> Midagi väga otsustavat oli äkki naise pilgus . </s> <s> Ta oli korraks selja pööranud ja endal püksikesed jalast libistanud . </s> <s> Ja siis oli ta mehe püksirihma kallal ning kippus talle samas kaksiratsi sülle . </s> </p>
<p> <s> " Milleks me siis nii " oli Mart pomisenud ja sellega äkki kangestusest vabanenud . </s> <s> Ta oli selle nii vastuolulise luige sülle asinud ja voodisse kandnud . </s> </p>
<p> <s> Nad olid hammustanud ja nutnud ja naudinguis märatsenud , kuni vastu hommikut vagusi jäid . </s> </p>
<p> <s> Oli vaikne lauglend ja muusika , midagi eleegilist ja suurt . </s> <s> Ja literatuuriõpetaja , kes oma õpilasi aastate jooksul treeninud palu mõne üksiku takti , tonaalsuse , kolmkõla järgi ära tundma , ei suutnud otsustada , kas oli see Brahms või Mascagni või Midagi , mis lehvis ja voogas ja kulmineerus fermaadiks kõrgel E-keelel , kus mehe sõrm seda rütmis õõtsuva vibraatoga ehtis , et siis keereldes ja liueldes sealt alla söösta . </s> <s> Ta oli seisnud tühjuse serval . </s> <s> Seal , kus oleks pidanud olema publik , valitses udune sügavik , kuristik , mille põhjas mürises valge vahumöllus mägijõetriip . </s> <s> Ja mängija selja taga tõusev päike heitis sellele udule mehe hiidvarju . </s> <s> Ta oli tõesti suutnud mängida , tal oli tema kunagise õpetaja pill , ta oli niisama sale ja eneseimetlusest ning nooruse maksimalismist kantud nagu kunagi lõpukontserdil Aga koidik läks üle päevaks ja päike oli korraga halastamatult kalk . </s> <s> Selles sirendavas kiirguses kadusid kõik võlts ja võõp ja ta seisis alasti ning üksi selle valguse käes , mis temast läbi puuris . </s> <s> Ta teadis , lõpus on igaüks üksi ja alasti . </s> <s> Ja ta oli ärganud suveöö halluses . </s> </p>
<p> <s> Siis oli Mart tõusnud ja riietunud ja kirja lauale jätnud . </s> </p>
<p> <s> " Praegu ma olen sunnitud minema . </s> <s> Kui veel saan , siis tulen kindlasti . </s> <s> Palun , usu , et ma teen seda raske südamega ! " </s> </p>
<p> <s> Ta teadis kõike , sellest polnud vaja rääkida . </s> <s> Ta teadis , miks Eha ei võitle teiste leskedega suurima kannataja au pärast . </s> <s> Tal on see , mida naine mehelt vajab , kui ta teda armastab . </s> <s> Tal on parim , mida oli võtta oma teel ummikusse jõudnud , omaenda suuruse lõõmas hukkuvalt mehelt , korduskatse , võimalus kinkida maailmale uus ande ja sarmi kehastus , seekord ehk veidi õnnelikumas redaktsioonis . </s> <s> Eha vajab meest , kellesse Kalju Raju võiks kiinduda , õppida oma loomusele piire seadma , ennast teadlikult raamima , õppima olema midagi ka sisimas ja ise ja alles seejärel sarmist kiirgav , imetlusväärne ja suur , uskus Mart Raja . </s> <s> Ja seda juttu , et ta tahab Mardile poja sünnitada , võis ju ka praeguses kontekstis uskuda ... </s> </p>
<p> <s> Kui sina ja Henrik kokku oli Eha nuuksunud ja juustega ta nägu ning rinda uhanud . </s> <s> Tema ürgjõud ja sinu see uskumatu rüütliolek . </s> <s> Sina , jah , sina ei kasuta mõõka , aga just seda sa oled , sa tahad maailmale aukoodeksit õpetada ... </s> </p>
<p> <s> Mart Raja , kes kunagi enesekontrollist vabaneda ei suutnud , ka praegu mitte , oli mõelnud — segada suurde veidi keskpärast , et suur liialt suur selle pisikese ja näruse maailma jaoks ei oleks ... </s> </p>
<p> <s> Jäta , oli ta öelnud . </s> <s> Miski rüütel Ma olen Püha Jüri , lohetapja ! </s> </p>
<p> <s> See kõik oli neil naudingutes ja nutuähmis ja naerus läbisegamini olnud . </s> <s> Ja mees Toomemäe nõlval mõtles sellest , kui millestki , mis on igaveseks mööda . </s> </p>
<p> <s> Püha Jüri , kes süüta neitsile liiga teinud lohemao ära tappis , muigas ta kibedalt . </s> </p>
<p> <s> Talle kangastusid aina Silja silmad . </s> <s> Just nii oli see ka Siljal alanud , valud paremal roiete all ja iiveldused ja südamekloppimised ... </s> </p>
<p> <s> Maailmas on tuhandeid haigusi . </s> <s> Kui ta hirm ei peaks tõeks osutuma , siis jah , siis kindlasti . </s> <s> Aga kui ... </s> </p>
<p> <s> Ta otsib üles doktor Haugi . </s> <s> Ta ütleb : " Tere ! " </s> <s> Ta ütleb : " Nüüd on vist minu kord . " </s> <s> Naeratades , jah , tingimata naeratades ! </s> </p></div2>
        <div2 type="alaosa"><head> MÕTLEJA </head>
<p> <s> Ta meenutas Mary Poppinsit , võib-olla sellepärast , et kandis vihmavarju . </s> <s> Tal oli tviidriidest tänavakostüüm , mis näis pärinevat otse Piccadillylt . </s> <s> Nagu ka naise sirge , pisut jäik hoiak , nõgusaid põski varjundav enesekindel ja suletud ilme , suu , mis peaaegu vahetpidamata rahutult naeratas , ilma et see naeratus oleks levinud sarnadelegi , silmadest üldse rääkimata . </s> </p>
<p> <s> Nad ei saanud teda embamata jätta , kõik neli soojadesse mantlitesse pakitud luige-neiut . </s> <s> Suruti korraks põske põse vastu , lausuti midagi isikupäratut , vaid näiliselt siirast . </s> <s> Kuidas siis Londonis on ka ? </s> <s> Mida siiamaile asja ? </s> <s> Jääd nüüd koju ? </s> <s> Ja vastuseks kuuldi — kuidas läheb ? </s> <s> Ilma et keegi oma küsimusele tegelikku , sisulist vastust kuulda oleks lootnudki . </s> <s> Kõik see südamlikkusepuhang siin valvelaua juures vältas kõige rohkem minuti ja tüdrukud pudenesid seejärel ukseklaaside tagusesse vihmahalli videvikku , jättes daami hallis rahutuil silmil järele vaatama . </s> </p>
<p> <s> See märgatavalt närvilise suurlinnahoiakuga naine ei jälginud oma lahkuvaid tuttavaid , vaid kaht meest , kes hetke eest olid alumise korruse koridorist fuajeesse ilmunud ja väljunud , ( sündmus , mida neiud märgata ei jõudnudki ) jättes äsjasaabunu hinge sügava rahutuse . </s> <s> Kes oli too teine ? </s> </p>
<p> <s> Suurem meestest oli ilmselt olnud filmimees Kalev Sonn , naine oli tema kohe ära tundnud , kuid jätnud tähele panemata , kui mees ise teda teretada ei märganud . </s> <s> Aga kes oli too väheldane , mustas , romantiliselt laias mantlis ja korrektses inglise kaabus frant ? </s> <s> Esmalt oli ta Kalevi õla taha varju jäänud ja möödumise hetkel teisele poole vaadanud , muidu ütleks küll , et ... </s> <s> Aga Mihkel oli ju surnud . </s> </p>
<p> <s> Hiljem meenutas järgnenu unenägu . </s> <s> Kõigest paari tunni pärast oli ta ühest võõrast trepikojast lausa murdnud korterisse , mille ukse too mees talle avas . </s> <s> Ta mäletas palavikuähmi , kui ta sõrme uksekella nupult eemaldas ja seest lähenevaid samme kuulis . </s> </p>
<p> <s> Ta oli Sonnile koju helistanud ja saanud vastuseks — kas ta siis ise ära ei tundnud ! </s> <s> Ja aadressi . </s> <s> Telefoninumbrit polevat režissööril hetkel käepärast . </s> <s> Küsimuse peale , et kuidas see võimalik on , oli too intelligentne mühakas üksnes mõmisenud midagi selles vaimus , et oleneb , mida uskuda , oma silmi või mingeid kuuldusi . </s> </p>
<p> <s> See oli Mihkel ! </s> <s> Ta kõhna , ilmekat nägu valgustas vaid lühike naeratusehetk , siis astus ta vasakuga sammu tagasi , kummardus ette jäänud parema jala kohale ja tegi langetatud käega lühida , temale nii iseloomulikult järsu kuid väga ilmeka kaare . </s> <s> Ja viibanud juba pöördelt , pooliti üle õla endale järgnema , suundus mees läbi kitsukese esiku elutoa poole . </s> <s> Viisakusteks siin tõesti ruumi ei jagunud . </s> <s> Daam võttis peast väikese lootsiku kujulise kübara ja asetas koos vihmavarjuga varna . </s> <s> Mees jälgis seda elutoast ja taganes teelt , viipas istet pakkuvalt . </s> <s> " Ole nii lahke , Mirja ! " </s> </p>
<p> <s> Siin oli hämar . </s> <s> Kirjutuslaual põles vaid plekk-kupliga lamp ja lauaklaasilt ning avatud raamatult peegelduv valgus täitis tuba hajusa kumaga . </s> <s> Nii isikupäratult standardne , kui üks korter veel vähegi olla saab , pehme mööbli komplekt , raamaturiiul , diivanilaud ja kirjutuslaud , ja kogu see hruštšooba elutoake oligi täiesti pilgeni täis topitud . </s> <s> Köögi ukseklaasi taga oli ka valgus ja oli kuulda keema hakkava vee kohinat . </s> <s> Ja maja muidugi kolksus ja solises ja rääkis mitme raadio häälega ja nuttis ja kurjustas , nagu üks korterelamu iganes tööpäeva järgsel tunnil , kui kõik saabuvad ja kiiruga toimetavad . </s> <s> Miljöö mis rõhutas igavat argisust , ja selles see uskumatu olukord ! </s> </p>
<p> <s> Mida see kõik tähendavat , nõudis daam . </s> <s> Ruumis oli soe . </s> <s> Mihkel oli temale nii omaselt pintsakuta , vesti alumised nööbid lahti , kätised randmelt tagasi keeratud , lips rinnakõrguseni tõmmatud . </s> <s> Ja nainegi nööpis jaki lahti . </s> <s> Tal oli selle all kõiki ta nappe kumerusi esile tõstev bordoopunane sametine pluus — pusa , nagu neid kutsuti . </s> </p>
<p> <s> " Ja mida peaks see kõik siis tähendama ? " </s> </p>
<p> <s> Mees heitis kõrgi pilgu , siis kurrutas laupa , naeratas ebasiiralt , nagu ta komme oli . </s> <s> " Mis tähendab " tähendab " , kui tähendus ise ealeski midagi ei tähenda ! " </s> </p>
<p> <s> Jumal küll , ta oli ikka edasi see võimatu tüüp , kes ainsatki lauset kalambuuri või targutuseta öeldud ei saa ! </s> </p>
<p> <s> Mirja Rose raputas oma tugevad , punaka aktsendiga pruunid juuksed õla taha . </s> <s> Ruumi soojusest kuivanud , hakkasid need kohevaks muutuma . </s> <s> Võrratult nõtke ja graatsiliselt tüdinud liigutusega tõrjus ta salgud põskedelt ning võttis tooli kõrvalt koti , sealt väikese fotoalbumi . </s> <s> See polnud midagi eriskummalist , mis tal sealt näidata oli . </s> <s> Mändide all seisev inimrühm , esiplaanil hõbeja riidega puusärk ja seal , keset mirdioksi , nelgikimp põse kõrval , silmad rahulikult suletud , seesama kõhn ja väljendusrikas , resigneerunult naeratav nägu , mis nüüd talle üle madala diivanilaua otsa vaatas . </s> </p>
<p> <s> Mees vaid kergitas napilt kulme ja vaikis . </s> <s> Ja kui naine lausa nõudma hakkas , lausus jälle oma targutaval kombel : " Inkarnatsioonide lõputus ringmängus juhtub vahest , et uus lihtsalt kordab vana , jätkub nagu polekski vahepeal katkestust olnud . </s> <s> Nii see kord on ! " </s> </p>
<p> <s> Köögis oli vesi pahisema hakanud ja mees tõusis ning suundus sinna . </s> <s> Tuli kohvilõhna . </s> <s> Ja ühtlasi mingi kahtlus läbis korraga tõmmu daami hinge — Mihkel oli astunud nagu kaaluks ta palju , oleks märgatavalt suurem ja raskem , kui tegelikult on . </s> <s> Ja selja tagant polnud ta sel hetkel küll üldse tuttavana tundunud . </s> <s> Aga samas see kõhklus hajus , kui mees õlaga kinni vajuvat ust tagasi tõrjudes kandikul kannu , tassid ja toidukraami lauale tõi . </s> <s> Jälle oli ta ilmes see tegelikkust mittetunnustav , mõtteid ja meeleolusid varjav " väljenduslik " naeratus , mida Mirja Rose nii vihkas kui armastas . </s> </p>
<p> <s> Peale esimest kohvisõõmu tekkis paratamatult sunnitud paus . </s> <s> Kõik oli nii raudselt tavaline , et mingeisse üleloomulikesse jõududesse uskuda ei jaksanud . </s> <s> Puhtpraktiline kaine huvi astus taas esile — kuidas see kõik ikkagi võimalik on ? </s> <s> Et inimene maetakse maha , ja siis , enam-vähem aasta pärast istub ta sinu vastas , kallab sulle kohvi ja targutab , nagu poleks mitte midagi juhtunud . </s> </p>
<p> <s> " Miks sa mind ei suudle ? " nõudis naine ootamatult , ja ta peakallutuses , ta suuhoius , ta pilgus oli korraga rahutu kapriis . </s> </p>
<p> <s> Mihkel Kont teisel lauaküljel reageeris kiire võltsi naeratusega . </s> <s> Ta sõi suu korralikult tühjaks ja küsis kulme kergitades : " Kas peab seda kohe tegema ? </s> <s> Kas see muudab midagi ? " </s> <s> Ja kui naise näolt seepeale meelepahavari üle libises , jätkas vaikses toonis . </s> </p>
<p> <s> " Sa läksid ära . </s> <s> Sa ei arvanud , et midagi säilib . </s> <s> Sul oli ükskõik . </s> <s> Miks peaksin mina nüüd midagi tõestama ? </s> <s> Enesestmõista ei ole enam kõik nii nagu oli . " </s> </p>
<p> <s> Ja kui Mirja aina edasi pinnis , hakkas ta lõpuks tüdinud ja vaiksel häälel seletama . </s> <s> Tal olnud kõigest mõõt lõplikult täis , nii et ta juba kaua enesetappu plaanitsenud oli . </s> <s> Kõigest , mõistad ! </s> <s> Tagasi hoidis teda sellest vist kõhklus sammu lõplikkuse ees . </s> <s> Ja muidugi hirm valu pärast . </s> </p>
<p> <s> Noh , ühel ilusal päeval kargas Kalev Sonn tal tänaval õlgade ümbert kinni . </s> <s> Kuidas saavat Mihkel Kont siin kõndida , kui ta lamab parajasti läbilõigatud randmeveenidega surnukambris ? </s> <s> Tema just tulnud laiba identifitseerimiselt . </s> <s> Ja hakkas teda kiirustama , et jõuda veel enne ametivõimude jutule , kui kogu tsirkus juba pöördumatult paika pandud on . </s> </p>
<p> <s> Aga tema hakanud kahtlema , sest mõistis võimalust . </s> <s> Laine olnud samuti kohal , ja kui oma naine sind juba surnuks on tunnistanud ... </s> <s> Ja nii ta siis pugenudki peitu . </s> <s> Ta olnud enne seda laibaleidmistki paar päeva kodust ära olnud ... </s> </p>
<p> <s> Pass jäi alles . </s> <s> Kes siis õieti teadis , et Mihkel Kont oli kodanikuna Mihhail Kontmann ? </s> </p>
<p> <s> Nüüd on ta siin korterihoidjana elanud , aga see on põrandaaluse elu , sest ta pole tohtinud peaaegu üldse end valgel ajal väljas näidata . </s> <s> Liiga palju tuttavaid ! </s> </p>
<p> <s> Nad mõtlesid koos Sonniga välja legaliseerumise viisi . </s> <s> Kalev soovis juba ammu temast portreefilmi teha , aga rahututel aegadel lükkus see aina edasi . </s> <s> Nüüd siis teeb mees temast mängufilmi , kusjuures tõsielufilmi stsenaarium läinud suuremalt jaolt koguni muutmatult mängu . </s> <s> Kõik teavad , et Kalev on leidnud hämmastavalt sarnase osatäitja . </s> <s> Temale kuulutavad kõik vastutulijad , et ei suuda , ei jaksa uskuda , ta ju olevat ehtne ... </s> <s> Ja ta ei pea enam jalgagi tõstma sinna Kapi tänavale , ei pea end tapma tantsuseadetega , mida ta ammu juba vihkas nagu enesepiinamist . </s> </p>
<p> <s> Mees vaikis ja vaikis ka naine . </s> <s> Ja korraga tõstis Mirja nõksatades lõuga , jäi oma natuke hullude , sügavalt rahutute ja lõõmavate silmadega Mihklile otsa vaatama . </s> </p>
<p> <s> " Ja kes oli see õnnetu ? " </s> </p>
<p> <s> Mees taipas , et ei tohi anda selget ja lihtsat vastust . </s> <s> Ta naeratas taas laupa kortsutades ja lausus selle naeratuse saatel , nii et ta s-id veidi susisesid ning kogu jutt tundus peenutsev ja tehtud : " Kes ütleb , kas õnnelik või õnnetu ? </s> <s> Ehk on just tema meist kahest rohkem rahu leidnud ... </s> <s> Tema suutis seda , mida mina ei suutnud , lõigata endal pargipingil randmed läbi . </s> <s> Ma kardan , et ei saa enne rahu , kui olen ise seda korranud ... " </s> </p>
<p> <s> Naine karjatas vaikselt . </s> <s> " Miks ? " </s> </p>
<p> <s> " Kas pole meie tee siis niigi üksainus liikumine sinna , kust enam ei tulda ? " </s> </p>
<p> <s> Daam tõstis võrratult väljendusrikkad käed oime masseerima . </s> <s> Tal hakanud pea valutama . </s> </p>
<p> <s> " Kuidas ma sind vihkan ! " </s> </p>
<p> <s> Kui palju olevat ta selle foto juures nutnud Ja kõik on jälle kord vaid paljas lavastus ! </s> </p>
<p> <s> " Ütle , kas sul on kusagil südamesopis ühtainsat tõekübet ? " </s> </p>
<p> <s> Mees tahtis selle peale öelda midagi väga madala ja mehise häälega , midagi sellist , mis kõlaks nagu taevane tõekuulutus Ja ta ehmus sellest reetlikust ajest ning puudutas sõrmedega laupa , nagu oleks praegu taibanud midagi ununenut — kas Mirja siis seda ei arvanud , et mängus võis olla ka tema ise , et ta aitas Mihklit tõugata selle sammu suunas ? </s> </p>
<p> <s> " Ja mida sa ise arvad ? </s> <s> Mida ma siis nii nutsin ? </s> <s> Oi , sa oled elajas ! " </s> </p>
<p> <s> Näis , et nad on õnnelikult lõpujoonele jõudnud ja jääb vaid naine trammile saata , kuid järgmisel hetkel tegi ta midagi , mida mees ei osanud uneski ette näha — ta nimelt ajas õlgadelt maha kostüümijaki , surus küüned pusa kaelusesse ja venitas selle peaaegu vööni . </s> <s> Seal all polnud midagi , ja kõhnal , ribisid paljastaval ülakehal kikitavad pooliku sidruni kujulised rinnad näisid nagu võlts dekoratsioon . </s> </p>
<p> <s> " Ütle , kas su sõpradel on midagi sellist ? </s> <s> Kas sa tõesti ei mõista , et ma olen naine ? </s> <s> Ma ei suuda küllalt vihata kõiki neid jälke limukaid ! " </s> </p>
<p> <s> Mees kergitas vasakut käelaba laualt ja ütles väga madala , karedalt meheliku häälega : " Palun ! " </s> <s> Ja ehmunud , lisas poolfalsetis : " Kui ma oleksin teadnud , millised stseenid mind ootavad , siis oleksin küll ise tema asemel seda teinud ! " </s> </p>
<p> <s> Täiesti ootamatult daam rahunes , laskis oma samet-trikoose ürbi kaelaava vabaks ja see tõmbus pikkamisi kokku , peites algul ühe ja siis teise rinna . </s> </p>
<p> <s> " Ja sa tõesti ei tea , kes see mees oli ? " </s> </p>
<p> <s> " Millegipärast mind sinna identifitseerimisele ei kutsutud ... " </s> </p>
<p> <s> Mirja jutustas natuke oma tööst Londoni balletikoolis , esinemistest Kuningliku Ooperi laval , tõelisel maailmalaval Ja mehe hirm ei läinudki täide . </s> <s> Temast lahtisaamisega ei tekkinud mingeid raskusi . </s> <s> Alles trammipeatuses pöördus ta korraga rinnutsi vastu , vaatas oma põhjatute , punaselt põlevate silmadega ning nõudis : " Me saame ju veel kokku ! " </s> <s> Näis , et ta seda ise väga ei uskunud ega oodanud ka mehelt mingit veenvamat kinnitust . </s> </p>
<p> <s> Saatmast naasnud , helistas ta kohe tagasi , nagu oli lubanud . </s> <s> Ta ütles : " Sellised üllatused ei kuulu kokkuleppesse . </s> <s> Need ei ole minu ampluaa ! " </s> </p>
<p> <s> Kalev Sonn naeris tasa ja kõhinal . </s> <s> " Kuidas läks ? </s> <s> Millest ta aru sai ? " </s> </p>
<p> <s> " Ta ei saanud millestki aru ja loodab minuga uuesti kohtuda . " </s> </p>
<p> <s> Oli vaja enne tükk aega seletada , kuni režissöör lõpuks vilistas . </s> </p>
<p> <s> " Ja ta ei vägistanud sind ära ? " </s> </p>
<p> <s> Ennist , kui Sonn helistas ja hoiatas , oli ta öelnud — armuke tulevat külla , ei , ta ei teadvat sellest suhtest muidugi midagi täpsemat , nad lihtsalt olid oma riidude ja leppimistega kaua kõneaineks olnud , ja siis sõitis naine Inglismaale . </s> <s> Ja ta lisas , et mis võiks olla parem proov , kuigi mees sellega ei nõustunud . </s> </p>
<p> <s> " Ma ei taha enam selliseid üllatusi ! " ütles ta mikrofoni oma kõige sügavama häälega . </s> </p>
<p> *** </p>
<p> <s> Ta oli avastanud endas vaevaga saavutatud rahu ja selguse nüüd juba ligi poole aasta taha jäänud augustipäeval , kui valge plastmasskarp pühapäevahommikuse loiduse katkestas , teatades , et N.-Liidu president ei saa tervisliku seisukorra tõttu riiki juhtida . </s> <s> Osal Liidu territooriumist on välja kuulutatud eriolukord ja riiki on asunud juhtima eriolukorra komitee . </s> </p>
<p> <s> Esimese hooga ei jõudnud meelde jätta , kas sellesse kuulusid kõikide väeliikide juhid . </s> <s> Kaitseminister ja julgeolekukomitee esimees igatahes olid . </s> </p>
<p> <s> " Niisiis — Rubico on ületatud , " oli ta mõelnud . </s> <s> Ja oli selle juures kviteerinud endas seesmise rahu või koguni ükskõiksuse . </s> <s> Polnud raske arvata , kas Eesti jääb eriolukorra tsooni või mitte ! </s> <s> Katset laeva tagasi pöörata oli olnud oodatagi . </s> <s> Nüüd see katse siis toimub . </s> </p>
<p> <s> Välja ütles ta endas toimuva järgmisel õhtul , kui tal oli külaline . </s> </p>
<p> <s> " Mis meist saab ? " oli naine küsinud , ja mees , kes mõne kuuga oli saanud kollase nahaga kaetud skeletiks , kelle karmid tumedad juuksed olid üleöö muutunud jõuetuiks poleeritud hõbeda värvi udemeiks , oli endas ära märkinud ka selle suure tühjuse , kui kujutles ohte , mis seda ilusat noort naist painama jäävad . </s> <s> Ta oleks täpsustanud — mis teist saab , aga see oleks olnud liialt melodramaatiline . </s> <s> Ta otsis hetke sõnu . </s> <s> " Me oleme õnnelikud inimesed , me kogesime maailma ajaloo veriseimat terrorirežiimi ja jäime ellu . </s> <s> Nüüd oleme selle viimase vaatuse tunnistajad . </s> <s> On kaks võimalust — nad kas kaotavad selle lahingu otse praegu , või siis jääb neile veel pool aastat . </s> <s> Mitte rohkem ! " </s> </p>
<p> <s> Ta lisas rahustuseks : " Pahandust võib veel palju tulla , pole välistatud ohvrid . </s> <s> Aga ei maksa arvata , et nad hakkavad suisa tänaval inimeste pihta tulistama , kui neile ise põhjust ei anta . </s> <s> Tbilisi ja Bakuu näited on juba olemas . </s> <s> Mida see muutis ? " </s> </p>
<p> <s> Pihkva dessantdiviis oli liikvele aetud ja soomusmasinate kolonn veeres juba Eestimaa teedel . </s> <s> Puhuti tundus Mart Rajale , et haigla aknasse kostab koguni diiselmootorite kõuekõma ja lindilülikute hele larin . </s> <s> Loomulikult oli see vaid kujutlus , kuigi Tartu ringtee ei jäänud siit tõesti kuigi kaugele . </s> </p>
<p> <s> Kõik see tundub naiivne nagu isetegevuslaste näitemäng , oli ta targutanud . </s> <s> Paistab , et nii armee , merevägi , lennuvägi kui siseministeeriumi väed — kõik on selles bandes esindatud . </s> <s> Kui nii , siis tahaks teada , miks nad ajavad siia , mitmesaja kilomeetri taha selle roostes traktorite kolonni ? </s> <s> Neist lagunevad pooled teepeal ära , enne , kui Tallinna tornegi veel paistma hakkab . </s> <s> Mis erioskusi see siis vajab , et soldatid võiksid blokeerida kõik võimu , juhtimise ja kommunikatsioonide struktuurid . </s> <s> Lahingukäsk , ja poisid astuvad AKM-idega ustele , mõni ohvitser pühib kusagil laualt käisega paberid põrandale ja asetab omad asemele — siitmaalt toimub kõik üksnes tema loal . </s> <s> Milleks on siia vaja neid kõrilõikajaks koolitatud dessantväelasi ? </s> </p>
<p> <s> Nad kas ei saa oma vägesid liikvele , need ei allu , või siis on otsustanud meist näidislaiba teha , mis sellises olukorras on muidugi eriti rumal ... </s> </p>
<p> <s> Eha oli ta rannet silitanud , ja mees oli mõelnud nagu läbi karge sügisnukruse — teie näete seda . </s> </p>
<p> <s> Ta oli endast diversioonispetsialisti koolitada lasknud , ja siis , nooruses , oli ta tõesti lootnud , et saab neid oskusi kunagi koolitajate endi vastu kasutada . </s> <s> Aastate möödudes oli ta hakanud mõistma , et kuitahes meeleheitlikud , patriootlikust meeletusest kantud aktsioonid vaid halvendaksid olukorda . </s> <s> See lolluse ja valede impeerium pidi hävima iseenda seesmiste vastuolude käes . </s> <s> Nii jäigaks muudetud juhtimisstruktuur ei saanud mingil juhul kõlvata sellise kolossi teel hoidmiseks . </s> <s> Igale üksikosale oli rohkem vabadust vaja , mida aga anda ei saanud , sest igasugune vabadus oleks olnud kohe ka süsteemi lõpp . </s> <s> Talumatuks muutunud olude reaktsiooniks , mis olid nimelt just juhtimisvigade tulemus , järgnevad paratamatult väljaastumised . </s> <s> Miks oleks siis pidanud kõige väiksem vabariik oma nina esimesena laskma veriseks lüüa ? </s> <s> Seda monstrumit jõuga võita ei olnud meil mingil juhul võimalik , sest jõudu ei piisa , relvadest sootuks rääkimata . </s> <s> See oli nagu maleülesanne — valged alustavad ja ei võida . </s> </p>
<p> <s> Ja kõike seda mõlgutades oli ta endas ära märkinud täieliku apaatia . </s> <s> Kõik , mille nimel oli elatud , saabus liiga hilja . </s> <s> See ei puudutanud enam teda . </s> </p>
<p> <s> Ta oli olnud lausa pisarateni liigutatud , kui Eha Raju esimest korda tema palatisse ilmus . </s> <s> Küll otsustanud naist säästa ja salaja ära kadunud , koges ta otse põletavat hellust , kui seda kitsast ja hoolitsevat kätt oma laubal tundis . </s> <s> Eha helistanud talle tööjuurde ja sealt olevat öeldud . </s> <s> Nagunii oli see Merike , mõtles mees . </s> <s> Leidis asendaja , kes võis endale lubada sümpaatse inimese eest hoolt kanda . </s> </p>
<p> <s> Sealjuures oli ta muidugi andnud endale aru , et sellised nõrkuseavaldused , nagu meeleliigutus talle osaks saava hoolitsuse puhul , on ohtlikud . </s> <s> Ta vajab peagi kogu seda karmust , mida ta terve elu endas kasvatanud oli . </s> </p>
<p> <s> kuigi see ei olnud sarkoom . </s> <s> See võimalus välistati kohe päris algul . </s> <s> See oli esialgu lihtsalt kollatõbi , millest peagi selgus , et mitte tavaline , nakkuslik , vaid sapiteede põletik , mis levis maksa . </s> <s> Nüüdseks oli see oma ägedas vormis lakanud , kuid mees muutus aina nõrgemaks ja loiumaks , oksendas kõik välja , tahtis vaid vaikselt oma vaevas lamada ja meeliskleda . </s> <s> Aeg-ajalt valdasid teda kuumad tusad , mõte kippus ähmastuma . </s> <s> See oli nagu mingi mürgitus . </s> <s> Ja maksa küsimustes meditsiiniga kuigi palju kokku puutunud inimesena Mart Raja teadis enam-vähem üheselt prognoosi . </s> </p>
<p> <s> " Kas te olete maksa pihta kunagi lüüa saanud ? " oli raviarst küsinud . </s> <s> See ajas mõrult naeratama . </s> <s> On ette tulnud ! </s> <s> Või kuidas siis veel oleks ta endast mehe teha saanud ? </s> </p>
<p> <s> Oma unetuil tusaöödel oli ta aina rännanud läbi elatud aastate . </s> <s> Ta oli olnud jälle ema hirmudele abitult kaasa tundev hiiresilmadega jõnglane . </s> <s> Ta oli muusika iluihalust vaikselt vihkama hakanud nooruk , kes kombanud seda viimast piiri , millest kaugemale ta enam taganeda ei suutnud . </s> <s> Jaa , ta mäletas seda meeleheitlikku otsust , teha endast mees . </s> <s> Ja ta asus seda teostama . </s> <s> Kas see kõik oli siiras ? </s> <s> Kas selles polnud igipõlist mängu , kujuneva isiksuse edevat soovi endale meest näidelda ? </s> <s> Ja see see tõukejõud just oligi , mõistis ta nüüd , ning naeratuses tundus kirsituuma mõrkjat maiku . </s> <s> Sest ta mäletas hästi päevi väeosa kartseris , kus ta teiste samasuguste vingete sellide eneseveenmiseks krohvile kriibitud lugulaule veerinud oli . </s> </p>
<p> <s> Kui sa kord astud iseenda mõõtmise lootusetule teele , siis viib see sind üksnes edasi , kõrvale või tagasipööramist sealt ei ole . </s> <s> Mida ta ka ei teinud , ei ületanud eneses nutust ähmi , kui kõrgusevalu kõhukoopas , mööda kaljusid turnis , kui käsitsivõitluses oimetuks võtvate atakkide järel end jalule tõusma sundis , kui väljapraagitud piirivalvekoertega elu ja surma peale võitlema pidi — miski ei veennud teda , sest alati oli ta jõudnud endas ka haleduse , ähmi ja hirmu fikseerida , ning iga uus katsumus oli püüd endas lõpuks kord argpüks tappa . </s> <s> Ta teadis , ta oli teinud rohkem , kui kes tahes temalt nõuda oleks võinud . </s> <s> Ja kõik see oli ikka vaid hale näitemäng , sest lihtsat elu alalhoiu instinkti polnud ta endas ületada suutnud , isegi mitte tundehellaks kasvatatust . </s> <s> Ta oli alasti inimlapse antiikkangelase karedasse toogasse rüütanud , see oli kõik ja teda ennast see ei veennud . </s> <s> Nüüd siin , iseendaga silmitsi , tundus kõik see totter . </s> <s> Ta sureb , sest ta maks on neis katsumustes nii palju kordi viga saanud , arvatavasti armistunud ja sidekoestunud , põletik on sapiteed lõplikult kokku kiskunud , nii et maksaeritis tungib verre , värvib ta naha kollaseks ja mürgitab . </s> <s> Ja tal pole ka üht võimalust miljoni vastu ellu jääda . </s> </p>
<p> <s> Teisalt ta muidugi teadis väga hästi , et see tuleks tal nagunii läbi teha , ja miks mitte minna siis varem , enne kui tekib raukus , mõistuse hägustumine , närvitalituse häired , käte vabisemine , suutmatus enam puhtust pidada või midagi arukat öelda . </s> <s> Antagu tal siis minna vähemalt sirge seljaga ! </s> <s> Ja selle juures Eha Raju teda lihtsalt segas , oli ta võimalike nõrkuste tunnistaja , kergitas enesehaletsust nagu vees kõndija muda . </s> <s> Ta oli paar korda öelnud — lasku Eha tal olla Ja naine oli reageerinud vaid käepuutega , mille tundlikkus Mart Raja relvituks tegi . </s> </p>
<p> <s> Nüüd ometi oli kord võimalus veidigi tasuda . </s> <s> Ta tundis , et Eha janus mehelikku , karmi julgustust . </s> </p>
<p> <s> Ta mäletas , koos olid nad kuulanud järgmisel päeval raadiost Eesti Vabariigi Ülemnõukogu avaldust riigipöörde kohta NSV Liidus . </s> <s> Hilisõhtul , kui dessantväelaste tankikolonn oli juba öökorterisse veerenud , viimasel tunnil olid nad lõpuks selja sirgu ajanud ja ütlesid meid kas või ainult meie endi silmis orjalikkusest vabaks ! </s> </p>
<p> <s> " Nii ! " lausus Mart seepeale . </s> <s> " Kui meil on võimalus olnud , siis ei saa keegi öelda , et me pole seda kasutanud ! " </s> </p>
<p> <s> Ta teadis , vabatahtlikud olid koondunud Tallinna raadiomaja kaitsele . </s> <s> Keegi neist ei maganud sel ööl . </s> <s> Ja tema , üks neist vähestest , kes sellel maal oleks osanud seal nõu anda ja juhtida , vedeles segipööratud voodis , vahtis halli haiglalage ja adus endas tegelikult vaid suurt lootusetut ükskõiksust . </s> </p>
<p> *** </p>
<p> <s> Edasi läks kuidagi märkamatult ja lihtsalt . </s> <s> Paari päeva pärast istusid erakorralised riigipöörajad juba luku taga , iseseisvaks kuulutatud vabariik jätkas , nagu poleks midagi erilist juhtunudki . </s> <s> Võimule pürgiv Jeltsin oli meist oma liitlase teinud , oli oma karjääri nimel Baltikumist loobunud . </s> <s> Ja peagi ilmnes , et muutunud pole sisuliselt mitte midagi . </s> </p>
<p> <s> Just sel ajal toimus Mart Raja jaoks hoopis olulisem sündmus . </s> <s> Teda oli autole laetud ja toodud kuhugi vanasse mõisa , hooldusravi haiglasse kosuma , nagu öeldi . </s> <s> Surema , nagu ta ise ütles . </s> <s> Ta oli mõne sõna paberile kritseldanud ja palunud Ehale anda , kui naine peaks teda vaatama tulema . </s> </p>
<p> <s> " Palun , jäta kõik nagu on ! </s> <s> Lase ma lähen ! </s> <s> Sinu Mart " </s> </p>
<p> <s> Kui kindel inimene ka oma peatses surmas poleks , iga kinnitus selle lähenemisest on ometi masendav . </s> <s> Lamanud mõne aja oma uues voodis , palatis , mille kõrge karniiside ja kipsrosetiga lagi oma pompöössuses nagu irvitas inimliku meeleheite üle , voodikaaslasteks kaks rauka , kellest üks vaid rahutult ümises ja aegajalt külge pööras , silmi peaaegu avamata ja ümbrusest endale ilmselt enam aru andmata ja teine lõputult igavaid monolooge pidas , mida keegi ei viitsinud kuulata . </s> <s> Siis ajas ta end vabisevatele jalgadele ja läks ümbrusega tutvuma . </s> <s> Oli mõis , nagu neid Eestis palju on , ja seejuures päris talutavas seisukorras , suur kahekorruseline häärber ja avar , sügisvärvides park selle ümber . </s> <s> Teedekolmnurk , erinevates suundades kaugenevad hallid paelad läbi mehe jaoks täiesti tähenduseta maastike . </s> <s> Ta oli võõrsil , kõigest lähedasest ära lõigatud . </s> <s> Ta teadis , et siia ta sureb . </s> <s> Ja kui pettunud ta oli avastusest , et Eha seekord ta sõna kuulas , teda üles ei otsinud ! </s> <s> Tähendab — ikka veel polnud ta vaba ! </s> <s> Ikka veel tahtis temas see kapriisne ja hoitud laps hellitamist ning lohutust . </s> <s> Ikka veel tõotas minek teda ahastusega täita . </s> </p>
<p> <s> Ta kas lamas ja vahtis aknast aina kirevamaks muutuvate vahtrakroonide vahelt taevasina või hulkus nagu vari piki vana mõisamaja koridore , kaminahalle ja saale . </s> <s> Ta püüdis ületada endas võimatut vastumeelsust mistahes füüsilise aktiivsuse suhtes , mitte jääda lõplikult lamama . </s> <s> Nagu sellest võiks midagi muutuda ! </s> <s> Aga alla anda ta lihtsalt ei osanud . </s> </p>
<p> <s> Ja ta loetles sisimas elu jälgi . </s> <s> Maja oli kiviehitis aga müüride keskel oli nii palju varem elanut . </s> <s> Parketid kõigepealt . </s> <s> Võib-olla poolteistsada aastat tagasi veel tumedas lehekroonis mühisenud tammed olid loovutanud oma nottide süümustrid põrandate kaunistuseks . </s> <s> Elanud olid uste ja akende kuused ja vahehalli sisseehitatud võimsa seinakapi kased . </s> <s> Muidugi oli ka kivi kunagi elanud , paas ju koosnebki üksnes setetest , mis ürgmeres aastamiljonite eest planktonina ringi ujus , sekka omaaegsete karploomade , kalade ja molluskite kivistisi . </s> <s> Ja maja ümber kasvavad vanad vahtrad olid siinse ümbruse kaheldamatult kõige uhkemad eluavaldused . </s> <s> Et nende okste all liikusid mingid soojaverelised , kes endast vaata et universumi eksisteerimise mõtet kujutada tahtsid , ei puutund kuigivõrd vaba tuule ja valguse poole sirutuvatesse puuharudesse . </s> <s> Nemad valmistusid magama minema . </s> <s> Tuleb talv , nad seisavad siinsamas ja lasevad eluks sobimatul ajal lihtsalt mööduda , kuni on uuesti päikest ja soojust ja pinnase jääsoomus muutub eluandvaks niiskuseks . </s> </p>
<p> <s> Neist puudest võis hea õnne korral samuti saada märke elatud elust . </s> <s> Miks mitte parkettigi . </s> <s> Ja haruldase juhuse puhul võiks mõnest neist tulla viiul . </s> <s> Mart Raja uskus , et pole suuremat võitu saatuseloteriil , sest kaheldamatult on just viiul kõige armastatum puidutükk maailmas . </s> <s> Ja viiuli küljed , põhi , kael ja tigu on kõik vahtrast . </s> <s> Sõrmlaud on eebenipuust ja kaas muidugi kuusest . </s> </p>
<p> <s> Mis jääb inimesest ? </s> <s> Muumia , kui on oldud küllalt võigas timukas . </s> <s> Selleks ei piisa mõnest sajast ohvrist , neid peab olema sadu tuhandeid , kui mitte miljoneid . </s> <s> Ja ka siis pole kindel , et sind mõne aasta pärast salaja ja häbenedes auku ei aeta . </s> <s> Looming , helge mälestus Mees kibrutas laupa ja ta suul mängis kibe muie . </s> <s> Tal oli kaunis ükskõik , mis jääb . </s> <s> Midagi ei jää . </s> <s> Kui jääb , siis midagi , mis ei meenuta enam saatust manavate kätena õhku sirutuvaid võraharusid ega lehtede kohinat tuules , vaid sootuks võõrast oskust ja mõtet , nagu juhtub vahtraga viiulis . </s> </p>
<p> <s> Pikkamisi hakkas kergem , ta jälgis rahunenud , leebeil silmil oravate hullamist pargi puudel ja murul . </s> <s> Nad kihutasid üksteise kannul , lendasid oksalt oksale , ja polnud mingit kahtlust , et nad püüdsid üksteist üle trumbata . </s> <s> Nad tunnetasid lihtsalt elu endas . </s> <s> Mis jääb oravast ? </s> <s> Nahk mõne albi mütsis ? </s> </p>
<p> <s> Sellelt mõtiskluselt tabas teda keegi mures silmadega keskeas maanaine . </s> <s> Temal olevat surmatõendit vaja ... </s> </p>
<p> <s> Mart viis naise läbi koridori õdede tuppa . </s> <s> Seal selgus — tuleb oodata , sest tõend on arsti kabinetis , aga sinna praegu ei saa , sest ministeeriumi kontroll ajab seal arstiga juttu . </s> <s> Ja kui pole aega oodata , ehk tulete siis teine kord . </s> </p>
<p> <s> Mehe mõistusesse ei mahtunud põhjendus . </s> <s> Miks segab mingi ministeeriumiametnik matustega kimbus oleval inimesel oma asja korda saamast ? </s> <s> Aga õde väitis kindlalt — tõend on kaustakapis isikliku kaardi vahel , seda võib ainult arst sealt võtta , ja tema ei julge segama minna . </s> </p>
<p> <s> Mart Raja ei lausunud midagi . </s> <s> Temas ei löönud lõõmama õiglustunne ega protest . </s> <s> Ta lihtsalt avas kõrvaltoa raske , vana ukse , mida ta pidi oma kõhnukese õlaga tõukama , et sisse pääseda . </s> </p>
<p> <s> Laua juures vestlesid kaks kerekat matrooni . </s> <s> Mart ei hakanud neid segama , ta leidis pilguga kaustakapi , avas selle , otsis välja õige toimiku ja tuli sellega õdedetuppa , kus ehmunud valgekitlikandja parajasti oma sõrmenukke hammustas ja talle päranisilmil otsa vahtis . </s> <s> Aga ta nüüd saavat ... </s> </p>
<p> <s> " Teie pole ju süüdi , " ütles Mart Raja , ja laskmata maanaisel end tänada , tuias seinalt tuge otsides koridori pidi minema . </s> <s> Teda pani tõsiselt imestama , kui seda julgustükki talle kõik õed ja mõned patsiendid veel päevi hiljem meelde tuletasid . </s> <s> Arst oli , teadagi , röökur . </s> <s> Noh , ja mis siis ? </s> <s> Kuidas tal õnnestus nii ära käia , et keegi ei märganud ? </s> <s> Muidu juba terve nahaga pääsenud ei oleks ... </s> </p>
<p> <s> Lamades ja iiveldushoogude käes vaeveldes , oli tal jumala ükskõik , kas keegi oleks tema peale röökida võinud . </s> <s> Ta ei käinud sugugi märkamatult . </s> <s> Ta mäletas , mõlemad naised olid teda täiesti tühjal ja huvita pilgul korra vaadanud , nagu vaadatakse ootamatu kolksatuse peale kapi poole , mille tagant see näis kostvat . </s> <s> Nad vist ei mõelnud sel hetkel temast . </s> </p>
<p> <s> Mõni aeg hiljem mõistis mees , et minnes täiesti tühjana , mingi isikliku mõtte , meeleolu , uudishimu või hirmuta , minnes nagu kuutõbine või kodukäija , võib ta siseneda kuhu tahes , oletame , et kas või naiste tualetti , ja keegi ei tee temast väljagi . </s> <s> Tema füüsiline ilming selles peituva minatundeta jääb täiesti väljapoole inimlikku tähelepanu . </s> <s> Niisiis on ta hetketi juba olemast lakanud , ja mõne aja pärast korjavad sanitarid näitelavale maha jäänud dekoratsiooni lihtsalt keldrisse lautsile , et see jalus ei oleks , vormistades nii juba mõni aeg varem tekkinud olukorra . </s> </p>
<p> <s> Ja just sel ajal teadustati talle külastajatest . </s> </p>
<p> <s> Lapsed olid teda varemgi vaatamas käinud , Tartu haiglas nimelt , ja olukorras polnud midagi uut . </s> <s> Ta tõrjus naeratades nende maiustused ning õnnesoovid . </s> <s> Jah , tõepoolest , kui hästi järele mõelda , siis sai see mees täna tõesti viiekümne aastaseks . </s> <s> Viiekümnes sünniaastapäev , muigas ta mõttes , sest ega ta olnud enam inimene , kellel sünnipäevi peetakse . </s> <s> Aga kingiks toodud sokid ja taskurätid võttis ta vastu . </s> <s> Poeg oli naisega koos , ja minia tundus seekord kuidagi eriti elurõõmus ning hea tervise juures . </s> <s> Ta mainis seda , noorik lõi silmad maha ja roosatas . </s> <s> Jah , Mart saavat mõne aja pärast vanaisaks ... </s> </p>
<p> <s> Kerge ja lihtne oli suhelda , kui sul endal kõigest sooja ega külma ei olnud . </s> <s> Mingi seesmise tõrketa võis lausuda kõige ilmselgemaid viisakusvalesid . </s> <s> Tal olevat hea meel , et nad nüüd tema korterit valdavad . </s> <s> Neil läheb peagi nagunii avaramaid olusid vaja Ise mõtles , et nad ei saa viisakusest seda majapoolt oma maitse järgi seada , kuni tema veel mahamaetud ei ole , ja jättis selle rahulikult ütlemata . </s> <s> Ta nägi , et tütar hoiab nuttu tagasi ja lausus mõned kahemõttelisused , mis seda küllalt pirtsakat naisterahvast vihastama pidid . </s> <s> Ja tal ei olnud ka sellest midagi , et rikub järeltulija viimase mälestuse isast . </s> <s> Kui kunagi aastate pärast , küpsemas eas järele mõtleb , saab aru Kui senini meeles viitsib pidada . </s> </p>
<p> <s> Aga pärast , kui nad läinud olid , hiilis ta sanitaride kolikambrisse , ja seal , imalalt lehkavate põrandakaltsude ja roostes ämbrite keskel nuttis võppudes ning valu käes viiksudes , kuni tuli rahunenud väsimus . </s> <s> Ta ei olnud ikka veel valmis ! </s> </p>
<p> <s> Selsamal õhtupoolikul viskus ta äkki voodist ja kiirustas nii , kuidas tudisevad jalad võtsid , tualetti . </s> <s> Pisaraist pimestatud silmil öökis ta , väänles krambis ja siis see tuli , pikk oksehoog , kusjuures ta polnud tegelikult mitu päeva enam ivagi söönud . </s> <s> See pidi ta lämmatama , ja kui ta siis lõpuks roostes toru küljes käsipidi rippudes silmad veidi klaariks sai , vahtis ta potilohus pruunpunast püdela massi loiku . </s> <s> See haises võikalt . </s> <s> See polnud õieti veri ega roe , see oli midagi kirjeldamatut . </s> <s> Tal oli nüüd veidi kergem olla , ta jõudis mõelda , et küllap oli tegu soolte verejooksuga , nii et see poolseedunud massina üles tuli . </s> </p>
<p> <s> Samas , jõudnud vaid vaevu vett tõmmata , oli ta sunnitud pükse kiiruga valla päästma , ja seesama kaup oli jälle omal kohal klosetipoti põhjas . </s> </p>
<p> <s> " Kõik , " mõtles mees ja adus , et see teda ikkagi üllatab . </s> <s> Et niisama lihtsalt ja selgelt see siis juhtubki ... </s> </p>
<p> <s> Talle ei tulnud pähegi arstile kurtma hakata . </s> <s> Loputanud kaua suud kraaniveega , tuikus ta palatisse tagasi , ja imelikul kombel näis talle , et kõht on tühi , et peaks sööma . </s> <s> Närvisüsteem oli ilmselt lõplikult sassi läinud . </s> </p>
<p> <s> Tuli uni nagu surma eelmäng , täiesti tühi ja kerge äraolek vähimagi teadmiseta oma seisundi kohta . </s> <s> Ja siis oli hommik , koidutaevas akna taga ja ärkava maja hääled , mis kostsid selgelt , kuidagi kirkalt . </s> <s> Ta lihtsalt andis nende tekkepõhjustest endale aru . </s> <s> Keegi käis uksest , kiired kontsad plagisesid . </s> <s> Metalli kõlinat oli , ilmselt näpitsklemm emailkandikul ja tilgutistatiiv . </s> <s> Õde läks kellelegi , kes ise enam ei söönud , glükoosiportsioni viima . </s> <s> Siis lohisesid sussid ja oli ohkimist , ja nii edasi . </s> <s> Mees oli neid hääli kuulnud ligi kuu aja jooksul igal hommikul , ja alles täna , kergelt imestunud , et ta ikka veel tunneb ja mõtleb , hakkas kõik see tema teadvusse jõudma . </s> </p>
<p> <s> Ta teadis , mis see on . </s> <s> Ta oli selle perioodi tunnistajaks Silja juures . </s> <s> Enne päris lõppu kaovad vahel vaevad . </s> <s> Kui valusid veel ongi , siis ei jõua need nagu teadvusesse . </s> <s> Meeleheide ei küta tajusid enam tagant . </s> <s> Tuleb rahunenud leppimine . </s> <s> Nähtavasti oli eilne ekstsess oma võikuses olnud talle selleks viimaseks tõukeks , äkki oli tema nüüd siis oma osaks valmis ? </s> </p>
<p> <s> Õele , kui see talle statiivi voodi kõrvale tõi , ütles ta — kõht on tühi . </s> </p>
<p> <s> " Teeme tilga ära , läheb kergemaks , " lohutas helesinist pluusi ja valget pihikseelikut kandev külatüdruk kena naeratuse saatel . </s> <s> Peale arstikabinetis käimist oli Mart Raja nende kõigi imetlusobjekt . </s> <s> Mõelda ometi — arst sai asjast aru ja ei sõimanudki ! </s> </p>
<p> <s> Aga ka peale liitrit glükoosilahu ja mineraalsooli ei läinud isu üle , nii et ta lõpuks kööki hiilis ja sealt endale midagi hammustamiseks palus . </s> <s> Ta sai mõned leivatükid , viiluka vorsti ja kellegi söömata jäänud mannapudru , mis oli küll jahtunud , võisilm hangunud , kuid maitses ometi . </s> <s> Ta teadis seda kõike ahnelt õgides , et ees on oksendamine ja vaev , aga see ei kohutanud . </s> <s> Nälg oli tugevam . </s> </p>
<p> <s> Ja midagi ei juhtunudki . </s> <s> Oli natuke kõhuvalu ja puhetist , peagi oli aga isu jälle platsis . </s> <s> Mees , kelle normaalne kaal oli olnud kuuskümmend viis kilo , ja seda kuiva lihase arvelt , kaalus nüüd kolmkümmend kaheksa . </s> <s> Oli , mida tagasi õgida ! </s> </p>
<p> <s> Ta püüdis mõistatada , mis temaga juhtus , kuid nii palju , kui tal meditsiinist ja anatoomiast aimu oli , ei leidnud ta mitte mingit mõistlikku selgitust . </s> <s> Igatahes üks oli selge , naha kollane värvus oli hakanud taanduma , sekreedid omandanud loomuliku tooni ja toit ei põhjustanud ei purjusolekut , ei iiveldust . </s> </p>
<p> <s> Selle kohutava okseloigu juures oli talle korraks pähe tulnud , et ta öögib välja oma hävinenud maksa , sest just sellena oli see tundunud , kuni taipas , et selline asi pole lihtsalt võimalik . </s> <s> Aga praegu näis küll nii , et just see liiter või paar toda roiskunud haisuga punapruuni ollust oligi talle seda vaeva põhjustanud , ja kuni temas uut laadungit valminud pole , võib ta mõne aja pikendust saada . </s> <s> Ta tundis end petetuna , sest oli juba hingelt peaaegu valmis , ja nüüd tõotas elu talle kõige kordumist . </s> <s> Ta jõuab ehk isegi lootma hakata ... </s> <s> Ja siis on uuesti seesama ränk tee ees . </s> </p>
<p> *** </p>
<p> <s> Aeg aga läks ja midagi ei juhtunud . </s> <s> Haiglas oli teadmiseks võetud , et Mart Raja , nagu muuseas iga teinegi patsient , sööb oma kolm söögikorda . </s> <s> Arst selliste küsimustega üldiselt oma pead ei vaevanud . </s> <s> Kui ise kaebamas ei käinud , siis võisid olla , nagu olid . </s> <s> Ükskord ta siiski Marti vaatama jäi . </s> </p>
<p> <s> " Kuidas siis läheb ? " </s> </p>
<p> <s> " Ei ole viga , " vastas mees . </s> <s> Talle tegi kergelt nalja kahtlustav pilk . </s> <s> Ta ju teadis , prognoosi kohaselt oleks see patsient pidanud aina kehvemaks minema . </s> <s> Tema , vastupidi , oli osanud mõne kilo kaalus juurde võtta , ja kui tal millestki puudu jäi , siis oli see toit . </s> <s> Paljast mõttest suitsusingile tuli suu vett täis . </s> <s> Vahetevahel nägi ta öösel unes maitsvat sööki . </s> <s> Siin oli küll päris haigla lähedal pood , aga poed olid igal pool peaaegu tühjad . </s> <s> Kehtisid kõikvõimalikud piirangud ja eelismüügi tingimused — kooperatiivi liikmetele , väikelaste emadele ja lihtsalt siitkandi elanikele . </s> <s> Kui midagi osta oleks olnudki , polnud selleks aga raha . </s> <s> Ta oli haiguslehele jäänud juunis ja nüüd oli oktoobri lõpp . </s> <s> Inflatsioon oma pöörase keerisega oli ta haigusrahast teinud sellised näljakopikad , et neist ei jätkunud haiglakulude kattekski . </s> <s> Ja nüüd oli aeg niikaugel , et seegi pidi otsa saama . </s> <s> Ta peab ükskord juba kas surema või tuleb talle invaliidsus määrata . </s> </p>
<p> <s> Järgmisel päeval tuli arst paberitega . </s> <s> Kas Mart Raja arvab , et jaksab Tartu-reisi kaasa teha . </s> <s> Oleks vaja teda siia suunanud arstikomisjoni uut ülevaatust ja vastavaid pabereid töövõimetuskomisjonile . </s> </p>
<p> <s> Milline elamus oli riietuda tavalisse ülikonda ja särki . </s> <s> Lipsu sidumiseks oli tarvis mitut harjutust , sest kui seni oli ta pidanud kraed , mis nööpi kinni ei andnud , lipsuga kokku vedama , siis nüüd tuli sõlmida kaelaside tühjuse ümber . </s> <s> Krae moodustas kaelale otsekui aupaiste . </s> <s> Kingad olid nagu naelakastid . </s> <s> Lausa võimatu , et need kunagi parajad ja jala järgi olla võisid . </s> <s> Vähemalt sentimeetri paksused surnud sarvnahalatakad olid tala ja varvaste alt pestes eemaldunud ja nahk oli pehmekene ning roosa nagu lapsel . </s> <s> Naljakalt naeratades astus mees ebakindlal sammul alla graniitastmetega peatrepist ja puges roostes Žiguli tagaistmele . </s> <s> Ta vaatas akna tagant mööduvat maastikku ja fikseeris endas täieliku tühjuse . </s> <s> Ja kusagil siinsamas lähedal oli keegi teine , kes seda sama maastiku vaatas , ja sellel olid pisarad kurgus . </s> <s> Poleks osanud arvata ... </s> </p>
<p> <s> Ta püüdis tuttavatele arstidele rääkida , kuidas kõik oli päevapealt muutunud . </s> <s> Teda uuriti küll sonograafi , küll fiberoskoobiga ja öeldi selge sõnaga , et selline asi ei ole võimalik . </s> <s> Ja mis see temale luges , kui ei ole , siis ei ole ! </s> <s> Küll lahkamine näitab , saate ise ka diagnoosi teada , mõtles ta tüdinenult . </s> </p>
<p> <s> Samal pealelõunal ootas ta Barclay monumendi juures haigla autot . </s> <s> Oli suure kesksügise põgusalt soe pärastlõuna . </s> <s> Veel lippus puuvõrades mõni koltunud leht , veel oli valgete kiudpilvede taga kõrget taevasina . </s> <s> Ja mees tundis end tõelise petturina . </s> <s> Targad inimesed olid otsustanud , et elab ta veel mõne kuu või mõne aasta , aga ta aeg on loetud ja ta seisund saab üksnes halvemaks minna . </s> <s> Ta oli täiesti voodisse jäämas . </s> <s> Kui talle poleks glükoosi tilgutatud , oleks ta juba nälga surnud . </s> <s> Ja palun , mees neelab sülge siinsamas vastas kohvikust levivate lõhnade peale . </s> <s> Nii palju oskas ta mõelda küll : kui asjad on läinud nii , siis ei ole tal lihtsalt õige diagnoos . </s> <s> Võis prognoosida kolme arengut . </s> <s> Üks , et kõik ongi korras , ta sööb enda jälle normi ja elab edasi , teine — mõne aja pärast kordub kõik ja ta kas seekord sureb , või oksendab ta jälle midagi , mida pole võimalik oksendada . </s> <s> Ja viimaks — kõik on vaid petlik unenägu , mõne päeva pärast võib tal olla veel halvem , kui juba oli , ja minek on kohe uuesti ees . </s> <s> Ega söögiisu pole seisundi ainus näitaja . </s> </p>
<p> <s> Ta polnud ei optimist ega pessimist ja võttis tööhüpoteesiks keskmise võimaluse . </s> <s> Ta vaatas seda maailma ja teadis , et peaks olema meeleliigutusest nutul , aga ausalt öelda , oli tal kaunis ükskõik . </s> <s> Iseseisvunud Eesti Vabariik nägi välja punkt-punktilt nagu äraõitsenud sotsialismis vaevlev Eesti NSV . </s> <s> Kuni viimane määrdunud soldatipükste tagumik pole üle Narva jõe silla kadunud , on vara hõisata . </s> <s> Toppigu pealegi realiteeditunde vaegust põdejad Komarovkasse piiritulpi püsti ! </s> </p>
<p> <s> See , mille nimel , mille uskumatuna tunduvas lootuses elati , oli kaela langenud nagu kogemata . </s> <s> Ja mees arvas , et mõnisada laipa selles mängus oleks ellujäänuile igatahes kasuks tulnud . </s> <s> Kui vaja , oleks ta võinud vabalt üks nendest olla . </s> <s> Ta ei teadnud tõesti , kas tahab kogeda seda , mis vältimatult järgnema pidi . </s> <s> Oli selge , et mingit muud maailmakorda inimkond vabatahtlikult ei vali , pole kunagi ja kuskil ise valinud , kui vaid selle , milles elab muu maailm , seega siis kapitalismi . </s> <s> Iga muu tee võib lausa rõkata entusiasmist , mis on esile kutsutud selga sihtivatest automaatidest . </s> <s> Niisiis , kui kapitalismi , siis tekib küsimus , kuidas toimub kapitali akumulatsioon . </s> <s> Et keegi hakkab proovireisija kohvriga tualetttarbeid majast majja pakkumas käima , siis vabanenud raha aktsiatesse paigutab Noh , rääkige neid jutte lastele ! </s> </p>
<p> <s> Temal pole sellist vaimu , ta poole harrastanud riigivargust , tal pole kasvatuse tõttu lihtsalt võimalik ühisomandit oma kukrusse mahutada . </s> <s> Tema positsioon selles tulevas ühiskonnas on selge . </s> <s> Klassikutes , kuidas nad ka ei eksiks , ei tasu mõne tõe puhul kahelda . </s> <s> Kapitalism on esialgse akumulatsiooni perioodil eriti inimvaenulik ja metsik . </s> <s> Ja mingiks muuks perioodiks ei jätku ta elupäevi ka parima tervise korral . </s> </p>
<p> <s> Tema aeg on läbi , teadis Mart Raja . </s> <s> Ta oli olnud aus ja sirgeseljaline siis , kui püsima jäämiseks oli tarvis eelkõige moraalset selgroogu . </s> <s> Mis eesmärgil võidaks pruukida selles tulevas ühiskonnas õilsaid rüütleid ? </s> </p>
<p> <s> Kui ta nüüd tõesti peaks ellu jääma , tuleb endale hakata kohta otsima . </s> <s> Vanasti oli temasuguste koht välisukse kõrval nurgas — perekorda käiva vallasandi koht ! </s> </p>
<p> <s> Ei tulnud roosteplekilist võikollast autot , tulid teatri poolt kas inimest , üks musta puudli soenguga ja õlise pilguga nooremapoolne mees ning teine sale , toredate heledate juustega naine . </s> <s> Ja see naine lahkus oma puudli kõrvalt ning rippus ja siples tal äkki kaelas . </s> <s> Ja Mart , kelles see nuuksuv ja kilkav puhang vaid kohmetust esile kutsus , adus siiski teatava heameelega , et too narkarist näitleja isegi ei aeglustanud sammu , vaid möödus neist , ilmselt oma näitemängu autorit ära tundmata , ületas tänava ning sisenes kohvikusse . </s> </p>
<p> <s> " Räägi ! " nõudis Eha . </s> </p>
<p> <s> Nagu Mart kartnud oligi , ei olnud tema sedel Eha kätte jõudnud . </s> <s> Ta oli lihtsalt teadmiseks võtnud , et mees lahkus , ja tal polnud aega ega ka õigupoolest tuju seda sõnatut minejat mööda eesti meditsiiniasutusi taga otsida . </s> <s> " Räägi , kas kõik on korras ? " </s> </p>
<p> <s> Aga samal hetkel oli kohal haigla autoloks ning pikemaks jutuks ei jäänud lihtsalt mahti . </s> </p>
<p> *** </p>
<p> <s> Sügis oli oma arengus nagu seisma jäänud . </s> <s> Puuvõrad peaaegu paljad , taliviljaorased juba vaibana rohelised , taevas kahvatu ja külm , püsis selline ilm , nagu oleks aeg peatunud . </s> <s> Ei olnud veel sügissadusid , öökülmi ega lumelörtsi . </s> <s> Ta jalutas neil päevil palju selle vana mõisasüdame teedel , ja tema kohta öeldi — see pikk mees , kes kogu aja üksi käib . </s> <s> Kõhnuse tõttu näis ta siis ilmselt esmakordselt elus pikana . </s> <s> See pikk mees , näol mõrkjas naeratus , kõndis ja elas läbi oma elu , ja ta ei suutnud taibata , mis kuri vägi oli küll sundinud teda olema selline hellakene , igasuguste imelike põhimõtetega ja samas keevaline õigluserüütel . </s> <s> Kas võis olla midagi tobedamat , kui minna kaklema mingi ärikate omavahelise klaarimise vahele ! </s> <s> Kuigi ta sellega inimelu päästis Ja just seda oli ta teinud ning püüdis mõistatada , mida temast küll arvasid need , selle jõhkra maailma normaalsed jõhkardid . </s> <s> Kus loll , topib oma nina ... </s> </p>
<p> <s> Ta murdis pead , miks pidi ta küll nii kitsal ja närvilisel ajal , kui see oli , loobuma tulusast väljaõppejuhi kohast , olgu peale , et firma tegeles asutuste valve kõrvalt ka mõningal määral katuse pakkumise ja võlgade väljapeksmisega . </s> <s> Tema ei teinud igatahes midagi seadusevastast . </s> <s> Ja ometi ei saanud ta südametunnistus pikka aega rahu . </s> <s> Temal oli naine suretada ja lapsed kasvatada , ja ta loobus kergest teenistusest ideaalide nimel . </s> <s> Miks ? </s> <s> Kas ta arvas , et on ainus , kes inimeste peksmist õpetada oskab ? </s> </p>
<p> <s> Ja aina irvitas talle vastu üks mälestus peeglisse vaatavast noorukist , kes tunneb kergendust , kui mõtleb peatsest sõjaväekutsest , sest ta ei saanud hakkama nii lihtsa füsioloogilise aktiga Ja miks ei saanud ? </s> <s> Et tajus äkki tüdruku olemust , seda labast keskkonda , millesse ta sukeldunud oli . </s> <s> Mis ta siis kartis , et peab kohe abielluma või ? </s> </p>
<p> <s> Naljakas oli juba üksi see , et olgu peale maneerlikud , olid ta õnnitluskaardile kirjutatud värsid siiski südamest . </s> <s> Ja kuidas teda kui imelooma küll selle peale vahiti ! </s> <s> Sest selles maailmas ei tohi inimene end teisele inimesele ealeski elusalt kätte anda . </s> <s> Ka selline lihtne suhe , nagu mehe ja naise vahekord , jäägu ikka vaid mõistusega kontrollitavale tasemele , sest muidu pole välistatud alttõmbamine . </s> <s> Nagu ka kohe varsti juhtumas oli ! </s> <s> Ja tema peab tänulik olema maailma kõige juhmima instantsi , nimelt armee juhtkonna suvale , et häiresireen teda sellest lõksust päästis . </s> <s> Nüüd ta siis mõistis , miks Reet nii pilges ja vaenulik olnud oli , kui nad viimaks jälle kokku said . </s> <s> Küllap ta arvas , et Mart selgest irooniast talle aumeest mängib , sest seda , et keegi vabast tahtest ja täiest usust sellist valgete tiibadega inglikest etendada võiks , ei saanud Reet ju oma maailmavaate juures kuidagi uskuda . </s> </p>
<p> <s> Mida enam mees mõlgutas , seda pisemaks kulus ta käes see sirgeseljalise rüütli kujuke . </s> <s> Ta ei teadnud nüüd enam tõesti , milline ta siis õigupoolest ise on või edasi olema peab . </s> <s> Ja seda ta siis sarkastiliselt muigaski — pikk kõhn mees , kes aina üksi jalutab ! </s> </p>
<p> <s> Ta keeras pargiväravat peahoone esisele teele ja leidis seal seismas ühe indigosinise Morrise . </s> <s> Nüüd sigines neid , tihtipeale kaunis õnnetuid , aga siiski välismaiseid luksusesemeid aina rohkem meie teedele . </s> <s> Vaatamata jätta neid igatahes veel ei saanud . </s> <s> Kellelgi pidi olema rikkaid külalisi . </s> <s> Ta tõusis sügavalt hingates ja igal teisel astmel viivitades graniittreppi pidi klaasverandale ja kohtas seal kahte võõrast , kellest üks talle samas kaela langes . </s> <s> " Eha ! " </s> </p>
<p> <s> Naisega oli kaasas keegi pikk ja tüse , laialt lainjate võikollaste juustega ja võrdlemisi lolli ilmega isand , kes seda sülelust kohtlasel pilgul pealt vaatas . </s> </p>
<p> <s> " Kalev Sonn , režissöör , " tutvustas Eha . </s> </p>
<p> <s> Toonud külalised kaminahalli tugitoolidele istuma , ära külmalt verandalt , rääkis ta neile — paistab nii , et talle määratakse invaliidsusgrupp ja kirjutatakse seejärel haiglast välja . </s> <s> Lõpuks ometi vabadusse , mis tähendab allüürniku ja ülalpeetava osa omas kodus . </s> <s> Merike Täht on praegu direktori ajutine kohusetäitja , seda loomulikult seni , kuni Mardi haigusleht kestab . </s> <s> Edasi ei tule midagi . </s> <s> Pensioniga võib loomulikult kenasti nälga surra , mingit tööd sellisena ka ilmselt ei tee . </s> <s> Kuidas jaksaks ta praegu treenerina tegutseda ? </s> <s> Seal tuleb ju kogu aja ise kaasa rassida . </s> <s> Seda ta ei suudaks ega vist ka ei tohiks . </s> <s> Nii et Ta tegi käega ebamäärase kaare ja naeratas parema suupoolega . </s> </p>
<p> <s> Mis tal pähe tuli , miks ta kurtma hakkas ? </s> <s> Tegelikult ei muretsenud ta ju üldse . </s> <s> Ta hinges valitses nukker ja hämar rahu . </s> </p>
<p> <s> Mõne aja pärast tekkis jutus paus ja Eha jäi ootavalt filmimehele otsa vaatama . </s> </p>
<p> <s> Too noogutas , enne veidi järele mõelnud . </s> </p>
<p> <s> " Tead , mine , istu natuke autos ! " ütles naine sellele lolli väljanägemise ja ilmselt küllalt intelligentse sisemaailmaga mehele nagu kamandav abikaasa , mis Mardile üksnes mõõdukalt vastukarva oli . </s> </p>
<p> <s> Jäänud kahekesi , tõusis naine , tuli Mardi seljataha , kaevas oma sugestiivsed , soojad käed ta hallidesse kahludesse ja suudles pead tagasi kallutades ta laupa . </s> <s> " Mul on üks naljakas jutt ! " </s> </p>
<p> <s> Läbi pea sähvatas — viis kuud on mööda , ei või olla ! </s> <s> Ja Eha hakkas naerma . </s> <s> " Ei , ma ei ole rase . </s> <s> Ilmaaegu ehmud ! " </s> </p>
<p> <s> Asi oli tõepoolest naljakas , täpsemalt öelda — totter . </s> <s> Sellisena nagu ta nüüd on , tuletavat Mart Raja meelde kadunud Mihkel Konti . </s> <s> Lausa teisik ! </s> <s> Kalev on mitu aastat sellest suurkujust filmi teha tahtnud , ja nüüd , kus lõpuks rahad koos ja lepingud sõlmitud , tegi see tüüp endale otsa peale . </s> </p>
<p> <s> " Ega see siis nii nüüd ei olnud , " õiendas Mart . </s> <s> Sellest oli ikkagi aasta ringis päevi mööda läinud . </s> <s> Aga Eha väitis — ega filmilepinguid ka päevapealt ei sõlmita . </s> <s> Ühesõnaga eluloofilmist kipub tulema mängufilm , ja Ehale pakutavat seal suurt osa . </s> <s> Puudub ainult peaosatäitja , ja seda nad Kaleviga vaatama tulidki . </s> <s> Äkki tahaks Mart proovida ... </s> </p>
<p> <s> Hiljem ei suutnud ta mõista , kuidas see juhtus , et ta nõustus . </s> <s> See ettepanek oli nii võimatult tobe — tema mingit balletiartisti mängima , filmis mängima ? </s> <s> Noh , kui nad kahekesi nii peale käivad ja ise aru ei saa , võib ta ju proovivõtetele ilmuda . </s> <s> Kui talle auto järele saadetakse , kui garanteeritakse , et ta siia ilusti tagasi tuuakse , ja kui arst tõesti lubab ... </s> </p>
<p> <s> Eha silitas tal kahe käega kortsunud ja kokku vajunud , kaua raseerimata põski , naaldudes kogu kehaga mehe vastu , ja too pidi oma kõhulihaseid viimaseni pingutama , et tagasi ei kalduks ja maha ei prantsataks . </s> <s> Naine oli temast kindlasti oma kümme kilo raskem . </s> <s> Jäänud lõpuks üksi , mühatas ta põlglikult läbi nina . </s> <s> Balletti õppima ! </s> <s> See seiklus oli nii usutamatu ja nii loll ! </s> <s> Ja ainult kusagil sügavas hämaras sopis itsitas ja hõõrus heameelest käsi kokku teadmine , et elu pole siiski veel lõplikult läbi , kui tal selliseid üllatusi varuks on . </s> </p>
<p> *** </p>
<p> <s> Selle lubaduse kergemeelsusest sai ta aru ammu enne , kui Mirja Rose talle kogu elusuuruses kaela sadas . </s> <s> Õieti kohe esimesel proovivõtte päeval ... </s> </p>
<p> <s> Esialgu ei hakatud midagi filmima , vaid tema koos veel mõne rollikandidaadiga pandi vaatama olemasolevaid dokumentaalkaadreid Mihkel Kondist . </s> <s> Neid oli rohkem kui tunni jagu . </s> <s> Küll tantsimas , küll mõnd vabaõhukontserti juhtimas , küll harjutussaalis , intervjuusid andmas ja lõpuks lihtsalt igasuguseid juhuslikke filmijuppe mitmesugustelt aktustel ja pika laua pidudelt . </s> <s> Võis ju olla , et see heledapäine kõhn mehike oli talle mingil määral väliselt sarnane , aga pruukis tol vaid suhtlema hakata , kedagi kas või kuulata , eriti aga muidugi rääkida , kui Mardile sai selgeks , et tema seda järele teha ei oska . </s> <s> Seal oli nii palju miimikat , kulmekergitavat viisakusnaeratust , sellist elegantset peenutsemist , selliseid intonatsioonimänge , et oleks pidanud olema täpselt diametraalne vastandtüüp , kellele see osa jõukohane olla võinuks . </s> </p>
<p> <s> Peale seanssi mindi koos lõunale , ja Mart pidi kogema ränka piinlikkust . </s> <s> Tal polnud ju raha . </s> <s> Aga seda ei võetud kuulmagi ja režissöör viis tema ja Eha omal kulul Kukusse . </s> <s> Vähemalt kõhu parkis ta üle mäletamatu aja ükskord ometi täis . </s> <s> Ja kuidas ta seda kohe kahetsema pidi , sest järgmiseks oli ees teatri balletirühma harjutussaal oma peegelseina ja tugipuuga ! </s> <s> Talle anti maailma kõige koomilisemad hilbud — sukkpüksid ja alussärk ning vöö , jalga ebamugavalt täistopitud ninadega sussid . </s> <s> Keegi mõnusalt korpulentne ja heasüdamlikkust voogav memm sidus ta pikaks kasvanud juuksed siidlindiga kuklasse ja esmalt näidati talle kätte kõige lihtsam seisang . </s> <s> Toetudes vasakule jalale , asetad parema kanna tugijala pöia nõkku , parem põlv kergelt vabaks lastud , üks käsi puusas ja teine elegantselt küljel rippumas . </s> <s> Püha jumal , kui kaua tuli seda elegantselt vaba rippumist enne harjutada , kui hirmsasti suitsu kuppiv viltuse suuga ning kammimata naisterahvas lõpuks oma küünilisel ja tülpinud toonil soostus — no hea küll ! </s> </p>
<p> <s> Magu seedis korinal harjumatut kõhutäit ja Mardil tuli pähe , et iga pingutus võib talle praegu isegi ohtlik olla . </s> <s> Mine tea , millele see maotäis peale pressib , mis sealt jälle vallanduda võib ! </s> <s> Uni tikkus liigsöömisest peale nii kui nii . </s> <s> Aga ta oli ise liiga palju kordi inimesi füüsilisele tegevusele sundinud , et siin tõrkuma hakata . </s> </p>
<p> <s> Vahepeal päris ta omavahel olles Ehalt — ega too ometi väitnud pole , et Mart kunagi balletiga kokku on puutunud ? </s> <s> Temalt näikse oodatavat lausa kooriartisti oskusi ... </s> </p>
<p> <s> " Saa aru , ma pidin ju midagi neile rääkima , " sosistas naine . </s> <s> " Ei , seda ei uskunud ma isegi , et sa koreograafiakoolist oleksid läbi käinud . </s> <s> Ma ütlesin , et oled natuke pantomiimi harrastanud . " </s> <s> Ja ta suudles vargsi Marti . </s> </p>
<p> <s> Oleks olnud tegu endise mehega , lõppenuks kogu see häbistav jant veerandtunniga . </s> <s> Aga seda praegust meest ajas salamisi muigama tema enda loll olukord , ja muidugi ka selle rumala väljanägemisega paksmao sissekukkumine . </s> <s> Vanamees , keda oleks paras surmakutsariks palgata , ei saa ju olla samal ajal pikkade lavatantsu traditsioonidega maa esikoreograaf ! </s> <s> Vähemalt aitas see tsirkus sisustada üht tühja päeva teiste tühjade päevade lõputupikas reas . </s> </p>
<p> <s> Kui tal aga täistallal pöörelda lasti — parema jala piitsalöök ja tõus päkale , jalg kaarega juurde ja laskumine tallale hakkas tal peagi ülepingest silme ees pimenema , pulss ronis lakke ja hingamine muutus hingelduseks . </s> </p>
<p> <s> Paus . </s> </p>
<p> <s> Mees koperdas tooli juurde , toetas lõua rusikale ja jäi hinge koguma . </s> <s> Ja sellest pimedusest , mis elektrirohelisi ja punaseid täppe täis oli , leidis ta natukese aja pärast ühe suurema ja püsivama punase täpi , mille taga aimus mingi must kast ja selle taga inimfiguur . </s> </p>
<p> <s> " Ja mida see siis tähendab ? " kähistas ta . </s> <s> Teda filmiti , kui ta nagu surmalaagri vang , kõhnana , nahk kortsus ja tühi , vanal harjutussaali toolil kössitas ja hinge kiskus ! </s> </p>
<p> <s> Seda filmikaadrit ei näinud ta musta materjali läbivaatusel isegi mitte juhuslikult . </s> <s> See tuli lõpuks lagedale hoopis imelikus kohas . </s> </p>
<p> <s> Nüüd taheti , et ta siseneks , lausuks mõne trafaretse fraasi . </s> <s> Ja ta sai vaid suu lahti teha , kui pandi kahe käega vehkima ja nõudma , et mitte nii ja kas ta siis ei näinud , kuidas Mihkel Kont seda ütles . </s> </p>
<p> <s> See tulutu sõda käis veel hiljem stuudios tükk aega edasi , kuni Mart Raja tundis , et kruus sai täis . </s> <s> Ta keeras enda õngekonksuna kahte paindesse , ta peenendas oma hääle peaaegu falsetini , kiskus lauba kortsu , kuni arvas , et näeb välja nagu puhtavereline šimpans , ja ta puistas rõvedalt naeruste huulte vahelt mingi peenutseva ja idiootselt õlise fraasi Ning arvas , et kiidukoor , mis seda ülesastumist saatis , on eriti sadistlik iroonia . </s> </p>
<p> <s> Ta lahkus ruumist ja talle järele rutanud mammilt nõudis pikka keelitamist ja veenmist . </s> <s> See olevat olnud lõpuks ometi täiesti täpne ja veenev ! </s> </p>
<p> <s> Tühjana ja hämmingus , lasi ta endale sisse sööta korraliku õhtusöögi , ja mõtlemata tagajärgedele , nõustus isegi klaasi veiniga . </s> <s> Auto tagaistmel tuli talle otsekohe uni peale . </s> <s> Alles oma haigla ees ajas ta kangeks jäänud kondid valust urisedes sirgu . </s> <s> Eha suudles teda ja siis astus ta selle saatusliku tondilossi trepist üles ning veerand tunni pärast vedeles oma voodis teki all nagu kortsunud nahkkoti täis supikonte . </s> <s> Kuulates naabervoodi vanamehe hädist jutupobinat , tunnistas ta endale — ta on täiesti läbi ! </s> </p>
<p> *** </p>
<p> <s> Hommikul tualetiteekonda alustada püüdes , vajus ta oiates voodisse tagasi . </s> <s> Jalalihased olid just kui läbipekstud . </s> <s> Väsinud nagu galeeri ori , aga siiski elevil , sest üle pika aja oli ta elanud terve päeva surmale mõtlemata . </s> <s> Vahelduseks seegi ! </s> <s> Päris kindel , et tema kandidatuuri isegi enam jutuks ei võeta ja tal tuleb endal otsustada , kuidas sellest lõksust siin minema pääseda , koperdas ta ometi vilet lastes tualetti ja selle järel trepile . </s> <s> Öösel oli lumi maha sadanud , jalasügavune kohevvalge . </s> <s> Seda oli hea vaadata , kuigi temale ta suveriiete ja kergete jalanõudega ennustas see vaid järjekordseid ebameeldivusi . </s> <s> Ilmselt ei pääse ta , peab koju helistama ja pojalt abi nõutama . </s> <s> Arst väitis , dokumentide ajamine võtab veel mõne päeva , ja siis võib ta koju minemisele mõtlema hakata . </s> </p>
<p> <s> Omas meeles nende elumuutustega ametis , üllatus ta tummaks , kui ülejärgmisel päeval postist suure jõupaberist ümbriku sai , kust leidis stsenaariumi ja kaks lepingueksemplari , millest teine paluti võimalikult kiiresti allkirjastatult tagastada . </s> </p>
<p> <s> Kui see ei olnud mingi ebaõnnestunud nali , siis pidi siin küll tegu olema arusaamatusega . </s> <s> Mart Raja ei kavatsenud mingeid allkirju anda . </s> <s> Pealegi läbirääkimata . </s> <s> Paberil oli küll juttu honorarist , mis tundus isegi ehmatavalt suure summana , kuigi võis kahelda selle väärtuses sel ajal , kui töö kord lõpuks valmis oleks . </s> <s> Aga kirjas polnud sõnagi , mis siis saab , kui ta seda osa lõpuni ei tee . </s> <s> Olgu või see võimalus , et ta ei tule lihtsalt toime , rääkimata sellest , et kukub tervisega alt või lihtsalt tüdineb sellest koomilisest seiklusest ära . </s> <s> Kas sel puhul lähtutakse üksnes lepingust , mis neid võimalusi ei reguleeri ja ta pääseb puhtalt ? </s> <s> Tegelikult ei tahtnud ta puhtalt pääseda . </s> <s> Ta teadis , et peab igal juhul hakkama saama . </s> <s> Aga kui ei saa ? </s> <s> Või on selle kohta kirjas midagi ka seadustes , mida Mart Raja ei tunne . </s> <s> Millisesse võlaorjusesse ta riskib langeda ? </s> <s> Ja kas sakstele endile ei tule pähe , et mõni inimene ei pea võimalikuks selles komejandis kaasa teha ? </s> </p>
<p> <s> Mees viskas saadetise öökapi sahtlisse ja alles pealelõunal hakkas huvi pärast stsenaariumi lappama . </s> </p>
<p> <s> See polnud kirjanduslik stsenaarium , mille eesmärk on vist veenda rahastajaid , vaid mingi muu vorm , kus remark on napp ja ilmetu ning kommentaarid puuduvad hoopis . </s> <s> Näidendi kogemus ei aidanud selle juures kuigi palju , sest tegevuspaik ja osalised muutuvad väga kiiresti ja neist ei saa mingit pilti . </s> <s> Nii palju paistis , et lugu algab pikantsevõitu lembestseeniga eaka koreograafi ja balletistaari vahel , siis näis aeg äkki siirduvat mehe noorusse . </s> <s> Osatäitmine Estonia laval , lilled aplausitorm , napilt markeeritud armastusvahekord , mille katkestab tööpakkumine kusagil prestiižikamal laval , kas mitte kusagil varieteeteatris ? </s> </p>
<p> <s> Uni tuli peale ja stsenaarium rändas sahtlisse tagasi . </s> </p>
<p> <s> Õhtul rääkis ta valveõe pehmeks , too lubas kasutada haigla telefoni ja ta sai poja traadi otsa . </s> <s> See arvas vist , et isa visatakse lootusetus seisus lihtsalt välja ja lubas ülejärgmiseks päevaks talle järele tulla . </s> </p>
<p> <s> Veel üks küsimus vajas lahendamist . </s> <s> Ta helistas Vanemuise valvelauda ja palus Ehale teate jätta — ta saab ülehomme , 12. novembril koju , pole mõtet teda enam siit otsida . </s> </p>
<p> <s> Jõudnud vaevu oma voodisse , pidi õe kiirustava kutsumise peale tagasi koperdama , ja siis oli veidi ähmis ja hingeldav Eha tal toru otsas . </s> <s> " Ei , " ütles ta kindlal toonil . </s> <s> " Tegime nalja ja aitab ! " </s> <s> Ei mingeid balletisoliste ja koreograafe . </s> <s> Tal on tegemist et iseendaga toime tulla . </s> </p>
<p> <s> Keset seda juttuajamist muutis Eha äkki tooni , sai vist aru , kui utoopiline oli olnud ta plaan Mardist filmitähte teha ja nad lõpetasid kokkuleppega , et peavad sidet . </s> <s> Kui lihtsameelne ta siiski olnud oli , taipas mees alles siis , kui lörtsisel ennelõunal , juba poja sõbra autosse istumas , indigosinist Morrist täielt sõidult suure porilehviku saatel pargiväravast sisse keeramas nägi . </s> </p>
<p> <s> Ehat ei olnud , oli Kalev Sonn üksi , ja meestel arenes pikk ning raske vestlus , mis lõppes sellega , et Mart Raja suveriided poja hoolde jättis ja Morrises minema sõitis . </s> </p>
<p> <s> Veidi vaikust , ja seejärel hakkas mees naerma , tõrjus käeviipega režissööri küsiva pilgu . </s> <s> Jumala eest , see oli naljakas ! </s> <s> Poiss tuli muidugi , valmis olema reibas ja abivalmis , et jätta muljet lihtsalt rutiinsest kojusõidust . </s> <s> Huvitav , kas neil on kodus ase tema jaoks valmis seatud Surivoodi ! </s> <s> Ja papakene võtab selle asemel kätte ja siirdub filmitäheks ! </s> </p>
<p> <s> Ta polnud endale veel tunnistanud , et see , mida ta eluaja kartnud oli — naeruväärseks osutuda , oli talle nüüd järsku ükstaspuha . </s> <s> Ta mõtles endast tihtipeale põlgliku pilke vormis ja kolmandas isikus . </s> <s> Kibe tõde oli igati mõnusam , kui liigtõsidus . </s> <s> Kui oled korra juba seisundis , millest on vähe teid välja ... </s> </p>
<p> <s> Alles minutit viie pärast , et mitte teist meest ka lausa kõrvaletõrjutuks jätta , selgitas — kui neil on tõesti julgust asetada panus temasugusele õnnetusehunnikule , võib ta ju omalt poolt teha , mis suudab . </s> </p>
<p> <s> Filmimees oli tema nõusse saamiseks nimelt väitnud , et kui juba tullakse proovivõtetele , siis on see ju koostööks valmisoleku avaldamine ja neil on stuudio kinni pandud , graafik koostatud . </s> <s> Kui ta keeldub , seab ta võttegrupi raskesse olukorda . </s> </p>
<p> <s> Aga arvestagu , jätkas ta , et esiteks ei ole ta näitleja , ja pole üldse kindel , kas suudab neile ühtainust korralikku stseeni maha mängida , teiseks on ta väga halvas vormis ja ka prognoos on ähmane . </s> <s> Pole teada , kas tegu on paranemisega või üksnes ajutise kergendusega . </s> <s> Tema haiglast väljakirjutamine võib vabalt olla lihtsalt soov vabaneda lootusetust patsiendist . </s> </p>
<p> <s> Tüse mees hoidis hoolega roolist kinni ja vahtis kaugusse . </s> <s> Ta negroiidsed huuled muigutasid nagu näriks ta midagi . </s> <s> Veendunud , et Mart Raja on jutu lõpuni rääkinud , lausus see jõmm : " Risk on meie ! " </s> </p>
<p> <s> Nähtavasti oli see kõik , mida mees öelda kavatses ja Mart vaikis . </s> <s> Ju oli tol saksal küllalt kogemusi inimeste kapriiside ohjeldamisega . </s> <s> Ka Mart vaikis , ei hakanud rääkima honorarist . </s> <s> Tal polnud täit kolme rublagi taskus . </s> </p>
<p> *** </p>
<p> <s> Hing murelik ja rahutu , seisis mees magamistoa akna juures ja vaatas tumeruuget koitu võõra linna kohal . </s> <s> Ta oli halvasti maganud , sest korter oli liiga palav olnud ja liiklushääled häirisid teda . </s> <s> Nüüd , siin kitsas magamistoas , kuhu peale laia kušeti , tualettlaua ja riidekapi jäi veel meetri laiune põrandalapp seisis ta endaga silmitsi . </s> <s> Sest otsustanud end hommikul veidi lahti võimelda , oli ta sunnitud astuma kapi peegelukse ette . </s> <s> Haledalt lotendav pesu ümber inimskeleti — ja selline tahtis filmistaarina südameid võita ! </s> <s> Ta kükkis täistallal , suutmata päkkadele tõusta , ja ajas end äginal püsti . </s> <s> Kolm korda ! </s> <s> Ta proovis tugilamangut ja vajus kõhuli vaibale , haistis selle tolmulõhna ning pidi üles saamiseks end küljeli veeretama . </s> <s> Harkistes jalad põrandast lahti tõsta ja sirgelt ees hoida — lootusetu ! </s> </p>
<p> <s> Noh , teisiti saab ju ka , jalgu võib ees hoida istudes kušeti serval , käsi kõverdada seistes kaldu vastu seina või uksepiitasid ja kükkides võib lingist kahe käega kinni hoides end püsti aidata . </s> <s> Kõike kolm tsüklit , mis isegi olid vaid neli-viis korda . </s> <s> Algatuseks ehk aitab , kui arvestada , et ta võib seda tehes ka enda lihtsalt tappa . </s> <s> Veidi painutus-venitusharjutusi lisaks , ja heledad täpid ülepingutusest pimestatud silme ees , koperdas ta seinalt tuge otsides vannituppa . </s> </p>
<p> <s> Keset hambapesu kuulis ta kedagi välisuksest tulemas , ja kahtlustades , et Rootsi tööle läinud pererahvas on tagasi tulnud , võttis rannalina ümber kõhnade reite ning läks vaatama . </s> <s> Ta avastas elutoast tüseda naisterahva , kelles tundis äkki ära selle mammi , kes tal proovivõtte päeval kogu aja abiks ja julgustuseks olnud oli . </s> <s> Too vabandas , et hommikul vara segab , aga päevaplaan tahab täita . </s> <s> Veel küsis ta , mida mees on harjunud hommikusöögiks saama ja kadus kööki . </s> <s> Kui Mart Raja , vestiväel ja lipsuga , magamistoast tuli , oli laual rosinatega riisipuder , härjasilm ja koorekohvi tass . </s> <s> Ei , tema ise ei söövat , tema söönud juba kodus oma perega hommikust . </s> </p>
<p> <s> Mees , märganud priskeid , valge ja puhta nahaga käsi , vaatas esmakordselt naisele näkku ja avastas , et see mammiks peetu oli ehk neljakümnene . </s> <s> Temas polnud mingit naiselikku koketsust . </s> <s> Kiirgus lihtsalt südamlikku hoolitsust . </s> </p>
<p> <s> Kui Mart riietumas oli , segas naine vahele — riietekapis on talvemantel ja kaabu . </s> <s> Olevat nimelt oluline , et mees näeks tõepoolest välja nagu ehtne Mihkel Kont . </s> </p>
<p> <s> Romantiline mantel avarduva keha- ja varrukajoonega ja must veluurkübar , mille vorm kõneles tõelisest inglise džentelmenist . </s> <s> Ja seda kübarat asetavat Mardi kehastatav pähe , hoides kahe sõrmega kübara äärest eest ja tagant kinni , tõelise frandi kombel pead kallutades ja siis kaela sirutades , ning lastes alles seejärel käed vabaks . </s> <s> Pisut huuli kurrutavat veendumist peegelpildis — korras , sobib ! </s> <s> Ja mantli peale valge siidsall , üks ots üle õla ! </s> <s> Kollasest seanahast sõrmikud , mille sõrmi käe kindasse pistmise ajal ükshaaval teise käe pöidla ja nimetissõrmega sirutatakse . </s> </p>
<p> <s> Kust teadis too hea haldjas nii hästi selle mehe maneere ? </s> <s> Ega ta äkki kadunu abikaasa ei ole ? </s> </p>
<p> <s> Ei , tema on Mihkli noorem õde , seletas naine lahkelt . </s> <s> Alla , on tema nimi , Alla Pikkov , sündinud Kontmann . </s> <s> Nemad olevat nimelt sünnilt siberlased . </s> </p>
<p> <s> All ootas takso , mingi kesisem Opel , millel käsitöönduslik plafoon katusel . </s> <s> Tee ei viinud filmipaviljoni , vaid hoopis juuksurisse ja nimelt naisteosakonda , kus mehe hallid kahlud kõigepealt foto järgi pöeti , siis blondeeriti , seejärel kollaseks tooniti ja kõige lõpuks keemilised lained sisse tehti . </s> <s> Järgmiseks oli maniküür , mis hakkas kergelt juba vihastama . </s> <s> Seda ei näe filmis küll mitte keegi , kas tal on poleeritud küüned või hoopis murdunud ja mustad , mingitest nahakestest kaartel juba hoopis rääkimata ! </s> </p>
<p> <s> Õnneks ei järgnenud rätsepa vastuvõttu , vaid sõit viis Hiiule haiglasse , kus ulja ja noorusliku hoiakuga arst neid lausa uksel ootas . </s> <s> Seda Mart nüüd küll polnud oodanud , aga tohter sai ta tõrksusest kiiresti võitu , kuulas ja kibrutas laupa ning resümeeris — loomulikult ei arva ta , et patsient sellise asja ise välja mõtles . </s> <s> Kui juba oli mingi pruunpunakas mass , mis haises , siis tuleb sellele seletus leida . </s> <s> Esialgu ei saa ta teha muud , kui sonograafia , sest oleks pidanud tulema söömata . </s> <s> Niisiis , jõuab ! </s> </p>
<p> <s> Ja pärast pikka ja põhjalikku ultraheliuuringut kinnitas tohter , et ei tema ega sonografist leidnud tõepoolest jälgegi sapiteede kahjustustest , nii et ahendav põletik oli tõenäoliselt eksitus . </s> <s> Kui ta tõesti kollane oli ja kõik muud tunnused , siis tuleb arvata mingit võõrmoodustist , mis võis mehaaniliselt tõkestada sapieritust ja tühjenedes selle vooluse andis . </s> <s> Ta ei saa niimoodi midagi otsustada , ta peab haigusloo väljavõtte tellima ja kui on mingeid salvestisi või röntgenifilme Niisiis , ütleme nädala pärast , ja siis söömata . </s> <s> Peame Alla kaudu sidet ! </s> </p>
<p> <s> Hiiult tulles käisid nad hoiukassast läbi , nimelt oli talle seal arve avatud , ning tundes end kröösusena , kutsus ta naise sööma . </s> <s> Alla tänas , kuid seletas — loomulikult ei hakka Mart Raja oma tervist sööklatoiduga rikkuma . </s> </p>
<p> <s> Nad sõitsid tagasi paneelmajja Lasnamäe veerul ja naise natuke nagu aeglaste käte all sündis nõiatrikina kolme käiguga kodune lõuna . </s> </p>
<p> <s> Edasi öelgu Mart alati , kui tal mingeid toidualaseid erisoove on . </s> <s> Selleks on filmistuudio Alla palganudki , et peaosalise eest hoolt kanda . </s> <s> Ja ärgu muretsegu , kui on tahtmist midagi eksootilist saada — tal on omad varustuskanalid . </s> </p>
<p> <s> Kogu see imepärane algus muutus raskeks katsumuseks peale lõunat , kui ta kaameraproovi läks . </s> <s> Esmalt muidugi see algajate rumal usk , et filmi alustatakse algusest . </s> <s> Režissööril oli ees hoopis mingi üsna lõppu jääv ja täielikult seosetu episood . </s> <s> Mart pidi tulema lavalt , jälle sukkpükstes ja liibuvas särgis , ta pidi ütlema mingi tähtususetu fraasi . </s> <s> Kaks neiukest vist õnnitlevad teda , ja võhmale aetud artist möödub neist . </s> <s> " Oo , palun , palun , halastage ! " ja seda ikka selles Mihkel Kondi kergelt elegantses stiilis , kuigi raske hingelduse vahelt . </s> <s> Ja mitte midagi ei tulnud välja , sest mees , kes väga palju kordi oli areenilt hingeldades lahkunud ei suutnud kujutleda , kuidas suudaks keegi selle juures elegantne olla . </s> <s> Ta teadis , et silmad on veel metsistunud ja turjanaha all kripeldab adrenaliin . </s> <s> Ja õnnitlejad lihtsalt pühitakse teelt kõrvale . </s> </p>
<p> <s> Kui ta siis lõpuks , meeleheitel ja vihane , kõike põrgu saatvalt oma perverdiirvituse saatel halastust palus , kui ta käsivarrega suudlema kippuva nümfi teelt tõrjus ja põgenes , jäeti ta selleks hetkeks rahule . </s> <s> Olevat väga hea ! </s> </p>
<p> <s> Mart Raja ei teadnud , mis maksab toorfilmi meeter , aga midagi see ikkagi maksma pidi . </s> <s> Võeti Agfale ! </s> <s> Kui nad tõesti iga sellise kümnesekundise jupi peale kassetitäite kaupa seda läbi kerivad ... </s> </p>
<p> <s> Ja juba tuli Kalev Sonn järgmise stseeni jutuga , mis ajas lausa vanduma . </s> </p>
<p> <s> Kui poleks olnud seda tüsedat kaitseinglit , kes igal hetkel valmis oli , kes higile aetud mehe kohe sooja karvatekki mähkis , kes rahustas ja kinnitas , et seekord oli õige ... </s> </p>
<p> <s> Kurat võtku , mees , kes oli armu andmata endast oskaja teinud igal alal , millega tegeleda tuli , ei talunud sellist olukorda , kus tema ise midagi ei tea ja teised igat ta sammu juhendama peavad . </s> </p>
<p> <s> Ta küsis ja ka sai kasseti Mihkel Kondi lindistustega koju . </s> <s> Ta oli nimelt märganud , et televiisori all on sahtlike , mis nagu loodud videokasseti sisse toppimiseks . </s> <s> Ta palus Allal rääkida detailideni kõike , mis ta vennaga vähegi seoses . </s> <s> Viimane kui üksikasi huvitab teda . </s> <s> Ta küsis lugemismaterjali mehe kohta ja sai terve bibliograafia-loendi . </s> <s> Raamatukogu jaoks oli täna juba hilja ja ta jalad lõid niigi tuld . </s> <s> Ta peab aru saama , kes oli see naljakas kõhnuke mees , kellest räägitakse , et kuulub eesti kultuuri suurkujude esiritta . </s> <s> Ta mäletas , et sellel tantsuspetsialistil ilmus omal ajal ka mingi raamat , või oli neid koguni mitu . </s> </p>
<p> <s> Tal läks vist nädala ringis aega , enne , kui ta mingit pilti suutis luua . </s> </p>
<p> <s> Neljakümne esimesel koos perega pika reisi saanud tantsijatar Olli Aareleid ( tegelikult Alviine Miller ) oli neljakümne viiendaks oma perest üksi järel , ja kuna ta ärasaatmisel veel alaealine oli , siis ei peetud teda karistusaluseks ( millisest karistusest sai üldse juttu olla ? ) . </s> <s> Ta võis vahetada oblasti piires elukohta , kuid passi ei antud talle ikkagi ja ka Eestisse hoiatati naasmast . </s> <s> Ta sattus lähedal olevasse põlis-eesti külla , kus tutvus Fjodor Kontmanni nimelise noore mehega . </s> <s> Nad abiellusid , neil sündisid lähestikku tütar ja poeg ning nelja aasta pärast veel tütar . </s> <s> Järjest lugeda — Anna , Mihhail ja Alla . </s> <s> Viiekümne seitsmendal tuli pere lõpuks Eestisse , Anna üksteist , Mihkel üheksa ja Alla viis . </s> </p>
<p> <s> Näib , et Siberi avaruste ja tavadega harjunud ja väga kasinat eesti keelt kõnelevale mehele olid siinsed olud harjumatult kitsad . </s> <s> Igatahes läks ta peagi seadusega pahuksisse ja kadus perekonna jaoks peale paarikordset kinniistumist igaveseks . </s> <s> Küllap läks sinna , kus tema arusaamade kohaselt elada võis . </s> <s> Ema juttudest balletti armunud tüdrukud ei pääsenud kumbki kooli , sest nad olid kehakujult isasse — suured ja kohmakad , küll aga poiss , kuigi ta kõvasti vastu sinkus . </s> <s> Tema jaoks Lääs , oli Eesti täis võrratuid võimalusi . </s> <s> Parajasti oli moes džäss , tulekul rokk , üle paljude aastate tekkis esimene noortemoe puhang . </s> <s> Sellel oli selgelt juures mässumaitse . </s> <s> Kehalt emasse , väike ja vilgas , oli Mihkel loomult pigem isasse , isekas ja alistumatu ning seikluslusti täis . </s> <s> Teda peeti koolis kohe algusest peale väga andekaks , ja seda suuremad käärid olid nõudmiste ning kuuletumise vahel . </s> <s> Igatahes tantsis ta juba viieteistaastaselt väikesi sooloosi , ka Estonia laval . </s> <s> Ja samal ajal pälvis paksu pahandamist , sest organiseeris kusagil urkas mingi moderntantsuringi . </s> <s> Koos hangiti materjale ameerika stepptantsust , vahiti kas või silmad peast , kui meie ekraanidel esmakordselt kultuur-rokki näidati . </s> <s> Oli jäärevüü film , " Kuldne sümfoonia " , vist üks parimatest , mida siinmail kunagi nähtud . </s> </p>
<p> <s> Kuna poiss oli ikkagi lootustandev , siis eriti pahaks sellist ketserlust ei peetud , üksnes kooli komsomoliorganisatsioonil tuli sekeldusi . </s> </p>
<p> <s> Noor solist kadus aga peagi Estoniast , sest kuuekümne seitsmendal värvati ta Leningradi revüüsse . </s> <s> Tagasi kodus , ei võtnud ta loomulikku kohta Estonia rühmas vastu , vaid jäi vabakutseliseks , tantsis Tallinnas ja Tartus , vahelduseks Kiievis , Vilniuses ja Riias . </s> <s> Ja mitte ainult ei tantsinud , vaid ka lavastas , luues ise koreograafia . </s> <s> See oli loomult segu moderntantsust , pantomiimist ja klassikast . </s> <s> Ja nagu vaid suured anded seda endale lubada võivad , oli see segu huvitav ja nauditav . </s> <s> Siis pääses ta mingi nipiga Helsingisse , vahepeal töötas laevadel meelelahutusprogrammides , oli mõnda aega Rootsis Ja kui lõpuks naasis , oli lava jaoks juba liiga vana . </s> <s> Vahetevahel veel tantsis , aga ikka rohkem oli teda tunda suurtes lavastustes , võimlemispidude , spordiürituste ja avatseremooniate kujundajana . </s> </p>
<p> <s> Eraelust — abiellus kolmekümnesena , seega siis seitsmekümne seitsmenda ringis . </s> <s> Kaks last . </s> <s> Abielu hakkas algusest peale lonkama , ilma et keegi selget põhjust ära seletada oleks tahtnud . </s> <s> Tal oli mitu suurt armulugu ja veel midagi segast selles vaimus . </s> <s> Ta oli absoluutselt domineeriv inimtüüp , täielik monomaan , ja sellisena loomulikult kooseluks kõlbmatu . </s> <s> Ta kirjutas kaks raamatukest , " Valed " ja " Pettused " . </s> <s> Olevat olemas olnud ka kolmanda käsikiri — " Alatused " . </s> <s> Need olid epigrammilised vabavärsikogumikud . </s> <s> Näiteks : " Suured valed — ausus , usalduslikkus , patriotism Väikesed valed — jutt sellest , et olen inimkonna geenius . </s> <s> Nagunii keegi ei usu . " </s> </p>
<p> <s> Kuidas need ära trükiti , ei tea ükski hing seletada , aga tollal piisas vähemastki , et sõltumatu suurvaimu tiitlit pälvida . </s> </p>
<p> <s> Peenutseja . </s> <s> Kas mitte nii , et kogenud Siberi küla rõhutatult robustset ühiskonda kriitikavõimetu lapsena , haaras nagu hullav koer palli , siinse kultuuriringkondade viisakuste ja poolvalede keerulise suhtlemissüsteemi , arendas enda jaoks täiuseni , kandis läbi elu nagu loosungit . </s> <s> " Jääme igas olukorras härrasmeheks ! " </s> <s> Tema riietumine , tema maneerid , tema kõneviis olid ehk kõige ümbritseva paroodia , absurdini lihvitud kvintessents mittekehtivustest , mida ümbruskond tahtis kehtivustena näidata ? </s> </p>
<p> <s> Keset teed tippu lõpetas järsku enesetapuga . </s> <s> Ja kuna see oli nii ebaloogiline ning arusaamatu , siis peeti seda ilmselt veelkord vaba vaimu manifestiks ning otsiti sealt sügavat mõtet . </s> </p>
<p> <s> Jumala eest , Mart Raja sai sellest kõigest mõistusega aru , aga hingega ei mõistnud ! </s> </p>
<p> <s> Ta tahtis mõista ! </s> <s> Teda oli hakanud huvitama , kuidas niisugune inimene seest poolt välja näeb . </s> <s> Ei saanud ju olla , et kõik ta biograafid ja kriitikud lihtsalt mingist karjapsühhoosist kasutasid mehest rääkides aina ülivõrdeid ja unelevat tooni . </s> <s> Ja midagi mõistatuslikku kuid kütkestavat oli ka viisis elegantselt käituda ja riietuda . </s> <s> See oli ajastuga trotslikult sobimatu ja isepäine oma tee käimine . </s> <s> End eluaja karmusele ja tagasihoitusele sundinud mees ei tahtnud endale hingepõhjas tunnistada , et viis , mida tema oleks ehk ise eputamiseks nimetanud , talle siiski mingit lõbu pakkus . </s> <s> Ja seda liialdatud tähelepanu , mida ta nii võttegrupis kui teatris kõigi poolt pälvis , ta ka väliselt põlgas , kuid see kõditas ikkagi mehe vahepeal väga madalaks vajunud enesehinnangut . </s> </p>
<p> <s> Selle nädala jooksul juhtus nii mõndagi . </s> <s> Kõigepealt muidugi kogu aja hoolega filmiti , ja näis , et tal hakkab tööst veidi aimu olema , sest vahel saadi kõigest paari duubliga hakkama . </s> <s> Teda valdas teatav rahulolu , kuna füüsis oli hakanud taastuma . </s> <s> Jalad ei kippunud enam värisema ja valutama . </s> <s> Hing ei jäänud kinni . </s> <s> Süda talus kiiremat kõndi ja vahest temalt nõutava hüppe või pöörde kordamist , kuni tantsuspetsialistid rahule jäid . </s> <s> Higi oli vähemaks jäänud . </s> <s> Ja hommikul tegi ta neli korda kaheksa kätekõverdust . </s> </p>
<p> <s> Oli üllatav , et lihastik nii kiiresti kosub . </s> <s> Nagu konn sukasääres , oli ta enda biitsepsite kohta öelnud . </s> <s> Nüüd polnud need küll veel tennispallid , aga ka mitte tühjas nahas peituvad ligunenud klimbid . </s> <s> Ta sõi mis hirmus , olles tänulik Allale , tema lakkamatule hoolitsusele ja poputamisele . </s> <s> Ka võtete vahepeal tuli naine hapukoorepurgiga või saia ja piimaga . </s> <s> Termoses oli alati midagi sooja juua . </s> </p>
<p> <s> Selle juures oli imelik mõelda , et ta elab oma nooruse linnas , saamata jalgagi sellesse tema-linna . </s> <s> Need tänavad ja majad ei kuulunud sellesse nooruse-Tallinna , need olid tema jaoks jumala tummad paigad . </s> <s> Nii et lõpuks kellegi lähedase kohtamine otse kõrberänduri kohalejõudmist meenutas . </s> </p>
<p> <s> Lõpetanud pika ja väsitava stseeni , kus keegi noor artist tema asemel makimuusika saatel soolo maha tantsis , ja siis vahepeal Marti üksikuis seda tantsu matkivais poosides stoppkaadritena võeti või lasti tal korrata mõnd lihtsamat pas'd ja vändati suuri plaane . </s> <s> Neist ei pidavat ebaprofessionaalsus nii paista olema . </s> <s> See kõik oli ikkagi täiesti tõsine füüsiline tegevus , ja Mart , karvatekk higisel trikool , jalutas parajasti jahedas koridoris ning kogus hinge , kui tuulekojast tulijaid kuulis . </s> <s> Kõlav-rõõmus naishääl , ja uks avanes ning üle õla juttu jätkav Eha Raju sisenes koridori . </s> <s> Tema kannul tuli keegi noorepoolne hästiriietatud mees , kelle näolt kiirgus eneseteadvus . </s> </p>
<p> <s> " Kui kihvt sa oled ! " leidis Eha ja suudles Marti . </s> <s> " Saa tuttavaks , Lembit Piirimäe , meie produtsent ! " </s> </p>
<p> <s> Mehed vaatasid teineteisele silma . </s> <s> Mart võttis teisest teadlikult mõõtu ja talle vast ehk ainult näis , et produtsent samaga vastas . </s> <s> Neil ei jõudnud veel õiget juttu tekkida , kui oli kohal Alla ja vedas kurjustades Mardi tõmbetuule käest ära . </s> </p>
<p> <s> Väljas oli kerge pakane . </s> <s> Eha juustes oli säranud jääkristalle , ta näol oli terviseroosa elurõõm . </s> <s> Ja ta tuli ilusa noore mehega . </s> </p>
<p> <s> Mart ei saanud muidu , kui teda suletud silmil kujutluses edasi vaadata . </s> <s> Peaaegu võimatu tundus , et möödunud poole aasta jooksul Ehal kedagi teist poleks olnud . </s> <s> Ta ei tohtinud seda naist endaga siduda , nii kahtlane , kui tema tervislik olukord on ! </s> <s> Ja eavahe ! </s> <s> Ja ometi tundis ta kiivust ka siis , kui kas või Kalev Sonn , kes näis baleriinist üldse mitte hoolivat , temale asjaliku tööjutu pärast lähemale astus . </s> </p>
<p> <s> Samal pealelõunal vändati tema ja Eha vahelist tülistseeni . </s> <s> Mart tegi nüüd Mihkel Kondi huulte vahelt poetatavaid solvanguid päris täpselt järele , ja neid lausudes tundis ta , kuidas naine seda tõepähe võtab . </s> <s> Nimelt väitis Mardi kehastatav vana tantsija , et temal polevat põhjust küll mingit süümepiina tunda , sest baleriin on iga mehe katsuda ja käperdada ja tema truudus ei ole just palju väärt . </s> <s> Nad läksid seda öeldes lausa ägedaks , kusjuures mees tundis , et Ehale mõjub see peenutsev toon , millest temal ju sunniviisil kinni pidada tuli , eriti vihaleajavalt . </s> <s> Nad olid veel õhtule saadeski tõsisevõitu . </s> <s> Alla pakkis kaltsuna läbihigistatud ja äraaetud vanamehe taksosse ja sõidutas minema . </s> <s> Selles oli nagu Mardi kaitsmist . </s> <s> Ega ometi Eha eest ? </s> </p>
<p> <s> Söötnud oma lemmiklapse kõhu täis , jätnud juhtnöörid õhtuse lisapala valmistamiseks , meenutas naine lahkudes , et hommikul jääb mees söömata ja joomata . </s> <s> On vaja Hiiul uuesti ära käia . </s> </p>
<p> <s> Mart Raja kartis hingepõhjas seda käiku . </s> <s> Ta teadis , et arst nõudis välja ta haigusloo ja küllap ehk rääkis ka telefonitsi tema raviarstiga Mis siis sest ? </s> <s> Aga ikkagi oli kõhe tunne nagu oleks saatust õrritanud , nagu torgiks kaikaga karu pesa . </s> </p>
<p> <s> Mees jäi elutoa diivanil ajalehe taga külitades mõttesse . </s> <s> Miks on Eha nii turtsakas , kui kas või stsenaariumi kohaselt peab tõrjuma kahtlustusi truuduses , miks ta seda tõsiselt võtab ? </s> <s> Ometi laulis ta suvel , enne millegi algust Mardile kokku jumal teab mida . </s> <s> Ta nagu veenis meest , et tegu on vabameelse ja kogenud naisega . </s> <s> Kas ta arvas , et Mart muidu ei julge ? </s> <s> Või kooris end paljaks nagu patukahetseja , anus möödunule hinnangut nagu piitsa ? </s> </p>
<p> <s> Mees oli nüüd kõrvalt näinud balletirühma elu . </s> <s> Juba hommikust majas , elasid need lausa oma harjutussaali , koridoride , garderoobide , treppide ja puhveti maailmas , enamasti läbihigistatud ja salkus , ilmeis see selgimus , mis käib kaasas lakkamatu füüsilise koormusega harjunuil , kui nad end kord jälle soojaks on ajanud . </s> <s> Nad naudivad seda . </s> <s> Mart Raja tundis seda seisundit küllalt hästi . </s> <s> Balletirahval näis aga lisaks valitsevat veel mingi joon . </s> <s> Trennis on lihtsalt mõeldamatu , et üks mees puhkepausil teise najale toetuks . </s> <s> Siin aga olid nad kõik nagu mingi mesilassülem , kogu aja paariti või kambas , kas kaelakuti , käsi ümber puusade või lihtsalt naalduti . </s> <s> Kui spordis on füüsiline kontakt ikka üksnes võitlus , siis balletis on see enamasti just lembus , küllap sealt see vahe . </s> </p>
<p> <s> Ta tuli mõttes Eha juurde tagasi . </s> <s> Nad olid vaid korra voodit jaganud , mõne tunni , ja tema oli sealt salamisi jalga lasknud . </s> <s> Ta ei jaksanud uskuda , et see midagi väga siduvat oleks olnud . </s> <s> Temale ehk veel , aga miks pidi kogenud naine , nagu Eha seda oli , üht juhuvahekorda nii tõsiselt võtma ? </s> <s> Ometi käitus ta nagu abikaasa , eelistas kõikidele teistele teda , kippus avalikult suudlema ja embama , rõhutas nende ühtekuuluvust . </s> <s> Vaevalt et ta endale mehe seisukorrast ja edasise lootusetusest aru poleks andnud . </s> <s> Mardil endal küll mingeid illusioone ei olnud . </s> <s> Üldse oli mees iseenda suhtes ükskõikseks muutunud . </s> <s> Ta oli lahkumise peaaegu viimase tunnini juba läbi mänginud . </s> <s> Teadis nüüd , et lõpus on üsna ükspuha , kuidas kõik pooleli jääb . </s> <s> Seal ei ole enam miski maine tähtis . </s> <s> Kui ta siis nagu ninapidiveetuna siia uut duublit ootama jäi , oli tal kõike täie tõega võtta esialgu lihtsalt võimatu . </s> </p>
<p> <s> Selle juures jäi ta tukkuma , ja juba viirastuski unes mingi laevareis . </s> <s> Hall merehorisont , lõputu aeglase liikumise lakkamatu tunne , kerge õõtsumine . </s> <s> Ja salongist kostev muusika , tantsivad paarid . </s> <s> Laulja poodiumil . </s> <s> Siis konferansjee . </s> <s> Ja lõpuks tema koos Ehaga balletinumbrit esitamas . </s> <s> Sukkpüksid , korkkingad , tuunikad mõlemal , kullatud lühikesed ürbid , mis puusadel vööga kokku tõmmatud . </s> <s> Ta tundis peo all naise pihta , seda voolavat elastsust ja sitkust ning ärkas südame kloppides , erootilisest erutusest peaaegu hingetu . </s> <s> Midagi sellist ei olnud ta enda jaoks üldse enam võimalikuks pidanud . </s> </p>
<p> <s> Telefon helises , see teda äratanud oligi . </s> <s> Suu alles paks ja hingamine rahutu , võttis ta toru ning kuulis üht jämedat , veidi pominal rääkivat meeshäält teda sinatamas . </s> <s> Nemad seal veidi võtavad , kobigu Mart ka sinna . </s> <s> Ta pidi pisut pingutama ja lisa pärima , kuni taipas , et helistaja on Kalev Sonn ja tulla on vaja ei kuhugi lähemale , kaugemale , kui Mustamäele , sest nemad seal veidi võtavad . </s> <s> Esimese hooga ära ütlemas , haaras teda samas selline üksindusepaine , et ta kuulas ära täpsed juhtnöörid , kuidas sõita , ja " tuled maha , astud tuldud teed natuke tagasi , seal on kaks maja , lähed nende vahelt läbi ja otse Kadaka turu poole ... " </s> <s> Ilmselt ei meeldinud Mardil endale tunnistada , kuidas ta siiski salamisi kunstirahva seltskonda ja seal temale osaks saavat tähelepanu janus . </s> </p>
<p> <s> Kui ta tunni aja pärast , otsimisest ja tulututest teeküsimistest lõpuni tüdinud , mingi number seitsmeteistkümnenda ukse taga kella andis , järgnes sees tükk kobinat ja nohinat . </s> <s> Teda vist uuriti läbi uksesilma ja lõpuks seisis lävel keegi tõrjuva ilmega noorepoolene sale brünett , silmad imestusest suured . </s> <s> Mart kukkus vabandama , tema otsivat Sonni korterit ... </s> </p>
<p> <s> " Siis olete küll vales kohas . </s> <s> Tulge edasi ! " </s> </p>
<p> <s> Ta katsus seletada , kuid naine , rõõmutu naeratus näol , nõudis uuesti , et ta edasi astuks . </s> <s> " Kalev on küll siin ! " </s> </p>
<p> <s> Oli küll ja ka muid inimesi , nad istusid elutoas , kes diivanil , kes põrandal , mängis vaikne muusika ja enamus seltskonnast oli vintis , üks rohkem , teine vähem . </s> <s> Teda sisse juhatanud naine kadus aga esikust kuhugi kõrvaltuppa , ega ilmunudki enam lagedale . </s> </p>
<p> <s> Tüse , lokkispäine , neegrihuultega ja lehmapilguga mees noogutas talle nagu muuseas , ei pakkunud isegi istet . </s> <s> Ja Mart Raja mõtles korraga , kas mitte öelda , mida ta sellisest külalislahkusest arvab . </s> <s> Samas kohtas ta helesiniseid silmi ja ta vimm sulas . </s> <s> Eha istus televiisorilaua nurgal ja viipas Mardi enda juurde , tõusis ja pakkus kohta ning istus talle kohe sülle , pani käe ümber kaela . </s> </p>
<p> <s> Ei , tema polevat Kalevile seda nõu andnud , ta teab küll , kui tüütu see olla võib , kui sind sel kombel kodust välja kutsutakse . </s> <s> Samas hüppas ta üles ja kiirustas kööki , kust kohvitassi ja taldrikul koogitükiga naasis . </s> </p>
<p> <s> Pole ju võimalik juua kohvi ja süüa kooki , kui sul blondiin süles istub . </s> <s> Eha mõistis seda isegi ja kükitas lihtsalt Mardi ette maha ning toetas pea ta põlvede vastu . </s> </p>
<p> <s> Aeti loiult juttu . </s> <s> Keegi Richelieu-habemega ja pikkade tumedate seljale langevate juustega mees istus tugitoolis , suitsetas aegamööda nautivalt ja veeretas pead kukla kumerusel kahele poole . </s> <s> Kogu selle aja jooksul ei muutnud ta kordagi asendit , ei rääkinud sõnagi ega võtnud üldse kuidagi seltskonnast osa . </s> <s> Teises tugitoolis oli üks päris nooruke brünett piiga kiilunud end Kalevi kõrvale , hoidis kahe käega mehe kaela ümbert kinni ja vahtis talle andunud ilmel otsa , nagu näeks pühakut . </s> <s> Siin oli tuttavaid stuudiost , siin oli ka korrektses ülikonnas ja laitmatu särgi-lipsuga Lembit Piirimäe , produtsent , kellest jutu sees selgus , et ta on mingi pangaasjamees . </s> <s> Kuidas ta siis filmi alal tegutseb , ei saanud Mart aru . </s> </p>
<p> <s> Eha küsis tasa , kas kallata mehele midagi — veini , konjakit , viskit ? </s> <s> Ja mõne aja pärast , kui nägi , et Mart ei kavatsegi jutusse sekkuda , ja see , mida laisalt räägiti , ei jõua meheni või vähemalt ei huvita teda , sosistas — laseme vaikselt jalga . </s> <s> Mingu Mart ees . </s> </p>
<p> <s> Kas see tähendas , et temast tuli lihtsalt lahti saada ? </s> <s> See Lembit Piirimäe saatis nende poole aeg-ajalt pika pilgu , oli aga muidu täiesti ükskõikselt rahulik . </s> </p>
<p> <s> Jääda polnud tõesti mõtet . </s> <s> Ta läks sõnalausumata inimeste vahelt läbi esikusse , tualetti , ja kui ta sealt väljus , ajas Eha juba mantlit selga . </s> </p>
<p> <s> Naljakas külalislahkus igatahes , vangutas mees trepil pead . </s> <s> Kutsuda teine inimene asja ees teist taga maailmalõppu ja siis temast mitte väljagi teha . </s> <s> Ja mida tähendas see , et ta vales kohas on , kui Sonni korterit küsis ? </s> </p>
<p> <s> Ega see polevatki Kalevi päris-kodu . </s> <s> Tema pere elavat kusagil Nõmmel . </s> <s> Nad olevat Kirkega aastat kolm koos elanud , ja hakkavat lõpusirgele jõudma , seletas Eha . </s> </p>
<p> <s> Naisel oli hästi keha järgi naaritsakraega talvemantel , ja kui ta end põsega Mardi põske nühkima kallutas , puudutas karusnahk mõnusalt mehe kaela . </s> <s> Ja ärgu Mart nördinud olgu , nad kõik olid enam-vähem kaifis . </s> <s> See tähendab , olid kordamööda kuppinud . </s> </p>
<p> <s> Mart ei saanud aru , kuni Eha seletas — marihuaana , seda sõna ta ehk teab . </s> <s> Ah , narkarid või rohkem amatöörid . </s> <s> Ja — ei , tema loomulikult ei kupi , seda peaks ju Mart isegi aimama . </s> </p>
<p> <s> Mart ei osanud midagi aimata . </s> <s> See maailm oli talle võõras . </s> <s> Ta küsis , kas see produtsent kah suitsetab , ja Eha arvas , et ei , et tubakat küll , aga mitte narkotsi . </s> </p>
<p> <s> Selle aja peale olid nad ammuilma hirmsasti kolisevas ja lõõtsade vahelt talvist tuult läbi laskvas liinibussis , paar kleenukest ja kahvatut , paadunud retsidivistimolu , keegi kaabuga vanamees ja mõned itsitavad kooliplikad . </s> </p>
<p> <s> Kurb oli see hilisõhtune Tallinn . </s> <s> Kurb ja anonüümne . </s> </p>
<p> <s> Eha tuli koos Mardiga kolmandale korrusele ja sisenes korterisse . </s> <s> Näis , nagu tunneks ta ennast siin kodus . </s> <s> Mees võttis ta õlgadelt mantli ja tundis seda nagisse asetades riide kergust , sinna jäänud kehasoojust , nõrka parfüümi , ja tal kordus ennistine kirepuhang . </s> <s> Ta oleks peaaegu emmanud naist , aga see juba lahkus esikust , astus oma ilusatel jalgadel , sukkis elutoa vaibale , keris end televiisori juures tugitoolis kerra . </s> <s> Ta näis olevat pisut pettunud , kui mees kohe tema juurde ei tulnud , vaid diivanile istus . </s> </p>
<p> <s> Põlvili tugitoolis , ajas naine sõrmega mööda raamaturiiuli kõige alumise korruse köidete selgi , koukis sealt ühe välja ja asetas enda kõrvale . </s> <s> Mart läks kööki kohvi keetma , ja kui ta sealt tuli , jooksid televiisorist juba mingi filmi tiitrid . </s> <s> Eha istus nüüd diivanil ja nihutas ruumi tehes end pisut kõrvale ning Mart Rajale tundus ebaviisakana sellest pakkumisest keelduda . </s> </p>
<p> <s> Tema natuke võtaks , lausus naine ja mees kuuletus , otsis puhveti pudelite hulgas , leidis kirsilikööri , millega Eha nõustus . </s> <s> Nad tõstsid sõnatult klaasid huultele ja mees korraga kõhkles . </s> <s> Homme söömata-joomata Nagu sulatina , voolas mure talle põue . </s> <s> Samas taipas , et sellest , kas ta täna lubab endale kakskümmend viis milliliitrit kahekümne viie kraadilist alkoholi , ei sõltu homme küll mingil määral mitte midagi . </s> <s> Ja mis tuleb ülehomme , ei olnud tähtis . </s> <s> Oli peaaegu südaöö ja ta oli koos naisega , kes talle kaua väga hinge lähedal olnud oli . </s> <s> Midagi ei saanud enam tulla . </s> <s> Tulevikku sama hästi kui polnudki . </s> <s> Mis siis tähendab , kui olevikus on midagi , mida ei peaks ! </s> </p>
<p> <s> Telekas , mida Eha hoolega vaatas , silitas keegi tõmmu , kuivetu mees blondi naise käsivart ja nad põimisid sõrmed ristamisi . </s> <s> Mart teritas korra tähelepanu ja taipas , et venekeelsed subtiitrid kordavad kaadritagust mehehäält , ja see hääl pidi kuuluma tollele samale mustapäisele karvaste randmetega sellile , oli selle sisemonoloog . </s> </p>
<p> <s> " Ma tundsin , kui erutatud ta on ... " </s> </p>
<p> <s> Ta polnud kunagi erootikafilme näinud ja sattus peaaegu kooliplika kombel segadusse . </s> </p>
<p> <s> Eha märkas , et mees talle otsa vaatab , rebis silmad ekraanilt ja naeratas julgustavalt . </s> <s> Ta kerge ja tundlik käsi libises mehe randmel , nagu mehe käsi oli äsja ekraanil naise rannet silitanud . </s> </p>
<p> <s> " Kust see tuleb ? " päris Mart ja ta hääl kähises . </s> <s> Naine seletas — nende oma telekast , ja kas ta siis ise polegi avastanud , et tal on täiesti esinduslik erootikakogu . </s> <s> Need seal all ei olnud nimelt köited , vaid kassetikarbid . </s> </p>
<p> <s> Selleks ajaks olid tegelased juba pikali suvila rannaterrassi põrandal ja mees nööpis väga pikkamisi naise kleiti lahti , kuigi tegelikult pidi neil olema asjaga tuli taga , sest see oli nimelt naise kodu ja ta mees oli läinud ainult mingiks ajaks ära , jättes sõbra naise hoolde . </s> </p>
<p> <s> Igat asja tuleb osata teha , mõistis Mart . </s> <s> Detail detaili järel töötasid kõik ühte suunda . </s> <s> Mees jutustab oma seiklusest sõbra naisega , kellest ta ei olnud kunagi uskunud , et võiks tollele meeldida , kes aga talle endale alati väga meeldinud on . </s> <s> Neil on vähe aega , nad on haaratud kirest , kuid ei kiirusta , vaid jõuavad läheduseni läbi keeruliste ja täiuslike mängude . </s> <s> Ja hetkeks , kui auto maja ette sõidab , on just saanud lõpule , ning paralleelmontaaži kaudu viimseni kruvitud pinge järel tuleb terrassile abielumees , sõber koos majaperenaisega istuvad , nagu nad istuma jäid , mahlaklaaside juures ja mängib vaikne , lembusest tiine muusika ... </s> </p>
<p> <s> Eha heitis diivanile pikali ja pani pea Mardi sülle . </s> <s> Telekas võttis ette järjekordse lembeloo ja hakkas erootilist pinget taas tollhaaval üles kruvima . </s> <s> Kõik oli nagu armastuseks loodud , üksnes Mart tundis endas tumma lukustavat painet kasvamas . </s> <s> Ta nagu kivistus , naise õlele asetatud käsi lasus seal nagu mingi tundetu ese . </s> <s> Ja Eha vaatas talle lähedalt silma . </s> <s> " Mis on ? " </s> </p>
<p> <s> Mart teadis väga hästi , mis on . </s> <s> See tõrge oli teda ju hõreda reana läbi elu saatnud . </s> <s> Kui ta enne ei osanud seda ära seletada , siis nüüd küll . </s> <s> Ta oli sellele neil päevil silma vaadanud , kui arvas peatselt joone alla tõmmata võivat , kui polnud mingit mõtet enda eest tõtt varjata . </s> <s> Esmalt oli ta naistes alati enda ema näinud . </s> <s> Need pidid olema väikesed , ei iialgi meelad , ja nagu emal , ei tohtinud ka neil olla mingeid nõrkusi , ammugi mitte meeste suhtes . </s> <s> Selle künnise ületamine temas oli alati raske olnud . </s> <s> Kui naljakas see ka polnud , et teades häda põhjust , ta sellest üle olla ei oska , mees ikkagi lihtsalt lülitus välja . </s> <s> Ja Eha hoolitseva pärimise peale valetas äkki — tal olevat homse ees hirm . </s> <s> Mis on homme ? </s> <s> Homme on ta Hiiul ja ta purskus äkki nutma . </s> <s> Ta nägi end kõrvalt — nälginud vanamees , kes võõra korteri diivanil , ilus blondiin süles , rusikatega silmi hõõrub ja lohutult nuuksub . </s> <s> See ajas teda läbi nutu ka naerma . </s> <s> Ja kõige üle lasus teadmine , et närvid on hakanud järele andma . </s> <s> Kogu viimase poole aasta pinge on nõtkunud uue elulootuse paistes ja ta lihtsalt tohib endale selliseid nõrkusi lubada . </s> <s> See omakorda ajas vihale , ta kargas esikusse ja andis oma mantlile seal sellise keretäie , raius sirgeid ja haake , et tripp katkes . </s> <s> Ta korjas rõiva üles , asetas riidepuule ja läks vannituppa nägu pesema . </s> </p>
<p> <s> Kui Eha peaks vahepeal ära minema , oleks see tõesti üksnes kergenduseks . </s> <s> Aga naasnud , leidis ta naise diivanil istumas , Mihkel Kondi must romantiline mantel põlvedel , katkenud trippi tagasi õmblemas . </s> </p>
<p> <s> " Andesta , närvid ! " ütles mees ja läks peatumata magamistuppa ning sulges ukse . </s> <s> Ta oli juba teki all , tuba pime , või õigemini tänavalt kumavast naatriumilampide pruunjast valgusest hämar , ta oli vajunud vaiksesse roidumusse , uskus , et Eha kas lahkus või jäi elutoa diivanile tema mantli alla , kui lõpuks uks avanes ja naine sisenes . </s> <s> Ta oli lühikeses särgis , astus kuulmatult ja libistas end tema kõrvale teki alla , hoidudes teda puutumast . </s> </p>
<p> <s> Mees hakkas rääkima , ja selles polnud enam mingeid ülepaisutatud tundeid või meeleheitlikku muret . </s> <s> Ta ütles nagu asi on , et ta on omadega ikkagi väga põhjalikult läbi , et ta ei tea , mis sellest tuleb , tal on kurb Ehale pettumust valmistada , aga ärgu naine igaks juhuks just palju lootku . </s> <s> Pole mingit garantiid , et kõik see kohe varsti uuesti ei korduks ja siis juba otsustavalt . </s> </p>
<p> <s> Eha ei öelnud midagi , ta ronis voodisse põlvitama , suudles mehe laupa ja ajas harali sõrmed ta juustesse , kammis nendega ta pead , kuni soojad rahujudinad jooksma hakkasid ja silmad uniseks muutusid . </s> <s> Ta oli siinsamas , soe , lõhnav , rahustav , naudingut tõotav Ja mees tundis end ta kõrval nagu luukere anatoomiakabineti kapis . </s> <s> Ta otsustas endale lõpuks keeldumise põhjuse välja kaubelda . </s> <s> Ta ütles : " Ma tahan teada Pool aastat on möödunud . </s> <s> Kuidas sa oled elanud , on sul mehi olnud ? " </s> </p>
<p> <s> " Mõned , " ütles Eha ja paistis , et ta läbi käte meest rabanud elektrilööki tundis . </s> </p>
<p> <s> " Mõned ? " </s> </p>
<p> <s> " Kui täpne olla , siis kaks . " </s> <s> Ja kui Mart vaikis , lausus natuke sõjakalt : " Sa kadusid kaks korda ära , sa andsid mõista , et ei taha mind enda lähedale ... " </s> </p>
<p> <s> " Sul pole vaja ennast õigustada . </s> <s> Ma ei tahtnud sind siduda lootusetu haigega . </s> <s> Ma tõesti ei tahtnud ! " </s> </p>
<p> <s> " Usun ! " ütles Eha , ja selles oli nii palju naiselikku mõistvust , leppimist ja soojust , et Mart üles sulas . </s> <s> " Heida magama ! " ütles ta . </s> <s> Ja kui naine lõpuks ta lähedal , kuigi teda puutumata lamas , ütles mees sellele sooja hõnguvale hämarusele : " Ühest asjast ei saa ma aru . </s> <s> Kui sul on nii lihtne meestega aset jagada , siis miks sa aina minu juurde tagasi pöördud ? " </s> </p>
<p> <s> " Sellest ei saa mina ise ka aru . " </s> <s> Eha lausus seda sellises toonis , et võisid öeldut pidada ausaks ülestunnistuseks , võisid aga lugeda sealt ka pettumust . </s> <s> Ja seda ise taibates , lisas ta relvituks tegeva siirusega : " Ma lihtsalt armastan sind . " </s> </p>
<p> <s> Kõik oli äkki lõppenud , mees tunnistas endale , et see Mart Raja , kes ta kunagi olnud oli , ja kes oli naasnud siia , Mihkel Kont olemise korterisse , oli maha mänginud nii trummi kui pulgad , talle tuli peale vaikne vastikus iseenda vastu , ja ühtlasi vabanemine ning roidumus . </s> <s> Ta lõtvus , tukastas , ja ta rusikas käsi vabanes , vajus lapiti , puutudes servaga vastu naise paljast puusa . </s> </p>
<p> <s> Mingi sipelga moodi loomake jooksis seda mööda üles , muutus soojaks kripeldavaks vooluks ta paremas käsivarres . </s> <s> Ta nihutas kätt , asetas Eha puusanukile ja tundis , et sealt nagu liumäelt viib alla peibutav rada temale avanevasse orgu . </s> </p>
<p> *** </p>
<p> <s> Uksel valdas meest lõbususe puhang . </s> <s> Ta tõmbas luku kinni ja järgnes trepist laskuvale Allale , vaatas kuidas naise tüse selg pehmelt õõtsus . </s> <s> Huvitav , mis selles hinges praegu kääris ? </s> </p>
<p> <s> Nad olid Ehaga väga hoolikalt kaotanud kõik jäljed , olid riidehilbud magamistuppa evakueerinud , olid likööripudeli puhvetisse tagasi asetanud , mõlemad klaasid puhtaks pesnud ja ühe kohvitassi , jättes teise Eha soovitusel pesemata . </s> <s> Siis oli naine veel korraks akna avanud , sest Mardil ju ometi ei ole küljes d'Amour nuit'i lõhna , eks ju ! </s> </p>
<p> <s> Alla oli kaunis mõtlik ja napisõnaline olnud , ta nagu ikkagi oleks aimanud , et suletud uks varjab magamistoas viibijat . </s> <s> Ja siis oli Mart Raja välisust kinni tõmmates selle sulguvast pilust näinud nagis rippuvat naaritsakraega mantlit ja kõrgekontsalisi talvesaapaid selle all põrandal . </s> <s> Ja Alla poleks küll naine , kui ta hiljemalt täna õhtuks ei teaks , kes võttegrupis selliseid asju kannab . </s> </p>
<p> <s> Oligi ehk hea , mõtles mees . </s> <s> Tal oli vähemalt millest mõelda , sest temas küdes ikkagi vaikne hirm tänase arstilkäigu pärast . </s> </p>
<p> <s> Talle vast ehk ainult näis , et tohter on kuidagi hoopis teisiti häälestatud . </s> <s> Temas puudus see lõbus ja sportlik entusiasm . </s> <s> Mart toimetati kohe teise kabinetti , kus lauale küljeli pandi ja pikka musta madu meenutav fiberoskoop talle makku aeti . </s> <s> Neid oli kokku kolm , see torutoppija , tema oma tohter ja veel keegi hallipäine ja käskivalt autoriteetne . </s> <s> Nad lõbutsesid vihaleajavalt kaua ta mao ja kaksteistsõrmiku kallal , lastes mehel iivelduse ja sisse pumbatud õhu väljatungimisel tekkivate ahastavate röögatuste käes vaevelda . </s> <s> Ja nende omavahelistest nappidest erialaargoo repliikidest ei suutnud patsient mitte midagi välja lugeda . </s> <s> Siis sunniti teda teises kabinetis neelama mingit krohvisegu meenutavat löga ja tehti arutu hulk röntgenivõtteid . </s> <s> Ta ütles tohtrile , et sedasi hakkab ta kõht pimedas ju lausa helendama . </s> <s> Aga röntgenoloog , kes eesti keelt just päris vabalt ei mõistnud , vaikis . </s> <s> Ju ta ei saanud irooniast aru . </s> </p>
<p> <s> Ei olevat midagi hullu . </s> <s> Seletati talle . </s> <s> Tuleb ennast lihtsalt väga hoida . </s> <s> Esmalt dieet — mitte mingil juhul soolast , praetut , rasvast , vürtsitatut , absoluutselt mitte tilkagi alkoholi . </s> <s> Tuleb hoiduda vähimastki kõhulihaseid koormavast pingutusest ja ka igasugustest üldist füüsilist koormust põhjustavatest tegudest . </s> <s> Mitte külmetada , mitte venitada . </s> <s> Süüa mõõdukalt , vähemalt kuus korda päevas ja vähe korraga . </s> <s> Peamiselt kergestiseeditavat toitu , süsivesikuid , minimaalsel hulgal valke ja nagu öeldud — rasvu vaid niipalju , kui seda lahjade toiduainete koostises sisaldub . </s> </p>
<p> <s> " Mis mul siis on ? " päris mees ja sai veelkord vastuseks — ei midagi hullu . </s> </p>
<p> <s> Ta oli ikkagi kaunis tõsine , kui Alla kõrval välja läks ja taksosse istus . </s> <s> Männid ja nende all majad ja kõrge , päikesepaistene taevas ... </s> </p>
<p> <s> Kui oled viisteist kilo alla normaalkaalu ja sööd isu järgi , siis on vist loomulik , et seedimisega tuleb raskusi . </s> <s> Sest isu on ju lõputu . </s> <s> Ja kui siis kõht koriseb ja vahel mõni väike valuhoog käib , hakkad mõtlema , et mine tea , äkki on neil siiski tõsi taga . </s> <s> Ja kui nad ei ütle , mis on , käsivad aga kuu aja pärast näitama tulla ja kirjutavad mingeid hallikaspruune india pille , siis võid ise arvata , mida sa põed . </s> <s> Tegu on ju ikkagi onkoloogidega ! </s> </p>
<p> <s> Ta unustas mitu korda teksti ja hälbis sellest peenutsevast kõnemaneerist ning poolhäälest , millega ta seda lausuma pidi , nii et Kalev Sonn lõpuks küsis , kas ta pole täna töövõimeline , ja kui tarvis , siis öelgu , neil annab võtteplaani vajaduse järgi muuta . </s> </p>
<p> <s> Mart palus kümme minutit pausi , läks koridori ja tegi seal varjupoksi , kuni higi välja lõi ja hingeldus peale tuli . </s> <s> Ja vaevalt on tegevust , mis rohkem koormaks kõhulihaseid ning hullemini väntsutaks maksa , taipas ta , kui see tehtud oli . </s> <s> Aga perutavatele närvidele mõjus lihastes kääriv soojus hästi . </s> </p>
<p> <s> Oli selge , et ennast hoides ta seda osa teha ei saa , niisiis tuli unustada kogu see tänane käik ! </s> <s> Ta läks tagasi , aimamatagi , mis teda ees ootab . </s> </p>
<p> <s> Vahepeal oli dekoratsioone muudetud ja toodud kohale kaheinimese voodi . </s> <s> Eha seisis seal , hommikumantlis , ja näis vägagi mõtlikuna . </s> <s> Režissöör viipas Mardi juurde ja hakkas seletama stseeni . </s> <s> Niisiis on koreograaf oma armukesega voodis . </s> <s> Nende romaan on jõudnud ummikusse , ja kõige selle päästmiseks näib olevat veel ainult üks võimalus — et nad leiavad teineteise veel sellel viimasel hetkel , sest juba mõne tunni pärast peab minema lennuk ja naine lahkub pikaks ajaks . </s> <s> Kõik olevat juba öeldud , kuigi seda äraöeldut hakkavad nad mängima millalgi lähitulevikus . </s> <s> Niisiis , sõna on kehadel , pilgul ja ehtsal tundel . </s> </p>
<p> <s> Mart vaatas lähedalt Eha otsa ja märkas , et see alati nii tasakaalukas naine lihtsalt närvitseb . </s> <s> Ta huuled olid kahvatunud ja pilk eksles . </s> <s> Ta viis naise korraks kõrvale ja päris — mida režissöör enne Mardi tulekut rääkinud oli ? </s> <s> Mis stseeni ta tahab ? </s> </p>
<p> <s> Režissöör tahtvat ei midagi muud , kui naturaalset voodistseeni . </s> </p>
<p> <s> " Kas tal on õigus seda niisama lihtsalt nõuda ? " päris Mart ja Eha kehitas õlgu . </s> <s> Korraga tuli mehel midagi pähe . </s> <s> " Millal sa sellest kuulda said ? </s> <s> Praegu ? " </s> </p>
<p> <s> Eha , kes endal parema käega vasakust küünarnukist kinni hoidis ja maha vahtis raputas pead . </s> <s> Ei , tema kuulnud sellest eile , kuigi stsenaariumis on see ju sees ja ta oli varem seda lugenud . </s> <s> Kas Mart siis ei ole ? </s> </p>
<p> <s> Kalev juba viipas neid lähemale . </s> <s> On vaja valguse proovi teha . </s> </p>
<p> <s> Mart läks , sundides käepuutega naise paigale jääma . </s> <s> Ta ütles tasa aga selgelt . </s> <s> Jääb täna ära . </s> <s> Ja üldse vist jääb ära . </s> <s> Igatahes pole see mingi tavaline stseen , ja sellest pole neil kaupa tehes üldse juttu olnud ! </s> </p>
<p> <s> Muutusest lavastaja ilmes oli vaevata lugeda , et kohe kärgatab äike . </s> <s> Ja see ka tuli . </s> </p>
<p> <s> Mart Raja käituvat nagu mingi Hollywoodi staar . </s> <s> Kus on nende lepingus juttu mingitest eriõigustest stseenide lahenduses kaasa rääkida ? </s> <s> Ta on lepingu alla kirjutanud . </s> <s> Teine asjaosaline on nõus . </s> <s> Kõik langeb üksi tema vastutusele . </s> </p>
<p> <s> " Kas see minu eilne kodust väljakutsumine oli ettevalmistuseks tänasele numbrile ? " küsis Mart Raja . </s> <s> Ta küsis veel , kas temalt kavatsetakse midagi välja pressida ? </s> <s> Ta arvab , et igaüks teab oma positsiooni nõrkusi . </s> <s> Kas mees tahab tõesti sõda ? </s> <s> Ta vist arvab , et tegu ongi mingi pirtsutava tantsijaga ? </s> </p>
<p> <s> Suur mees jäi selle jutu peale väga mõtlikuks ja kuulutas paviljonis pooletunnise vaheaja ning viis Mardi ja Eha kaasa oma tööruumi . </s> </p>
<p> <s> Tema polevat ju stsenarist ! </s> <s> Nad peavad materjali realiseerima . </s> <s> Mida nad nõuavad , topelthonorari ? </s> </p>
<p> <s> Hommikumantlit kurgu alt kinni hoidev naine vahtis enda põlvi ja vaikis . </s> <s> Niisiis oli Eha end juba lahti riietanud , mõtles Mart . </s> <s> Tema ei pidanud seda võimatuks ! </s> </p>
<p> <s> Peale rasket vestlust jõuti peamises kokkuleppele . </s> <s> Kui nad siis voodisse heitmas olid , viipas Eha Kalevi lähemale . </s> <s> " Siin on liiga rahvarohke . " </s> </p>
<p> <s> Lamades alasti teki all , tundis Mart , et praegu ei pabista tema küll vähimalgi määral . </s> <s> Prožektorite valgus eraldas neid neljast inimesest , kes olid pidanud paviljoni jääma , kui kõik muud vahtijad ukse taha aeti . </s> <s> Nad ütlesid oma paar lauset teksti ja Eha tõusis küünarnukile . </s> <s> Tekk vajus tagasi nagu kokku oligi lepitud , vööni . </s> <s> Ta püüdis Mardi näo käte vahele , ta sosistas lembusi ja mees lasi end aegamööda eelnenud riiustseeni meeleolust välja tuua , vastas viivitamisi suudlusele , klammerdas käed ümber naise keha ja keeras ta enda alla . </s> <s> Ta vaatas lähedalt neid silmi , mis aegamööda otsekui unistusse sulasid . </s> <s> Adudes endas kirehoogu maad võtmas , langetas ta pea , suudles Eha kaelanõgu ja tundis naise käsi oma kuklas juukseid sorimas . </s> <s> Kõik oleks olnud nagu päriselt , ja see et neid vaatavad võõrad silmad ning saavad seda lühikest hetke veel palju kordi vaatama , ei puutunudki asjasse . </s> <s> Aga kaugemale ta ei läinud , vaid keeras end selili ja tekki peale kahmates lausus oma normaalse häälega , see tähendab madalalt ja surmtõsiselt : " Kogu lugu ! </s> <s> Tehke suur plaan , kuidas ma ära olen vajumas , ja sealt läheb edasi . " </s> </p>
<p> <s> Oli natuke askeldamist ja pomisemist ja mees laskis end lõdvaks ning talle jõudis tõesti poolune rammestus peale tulla , kuni ta kuulis kaamerat mõne vaksa kaugusel surisemas ja operaatorit nohisemas . </s> <s> Ta tundis , kuidas Eha laubaga ta õlga hõõrub . </s> <s> Ta keeras pead ja lausus poolhäälel , mis kõlas peaaegu naiselikult : " Ja sõidadki minema ? </s> <s> Ise tead ! </s> <s> Saab vähemalt rahu . " </s> </p>
<p> <s> Eha lausa võpatas ja vaatas talle ehmunult otsa . </s> <s> Dialoog ei olnud tõepoolest stsenaariumist pärit , aga režissöör ei sekkunud . </s> <s> Korraga oli Eha , paljas nagu porgand , ta kohal põlvitamas . </s> <s> Ta anus , siis manas ja needis maa pealt ära . </s> <s> See oli peaaegu hullumine . </s> </p>
<p> <s> " Stopp ! " hüüdis Kalev Sonn . </s> <s> " Hea , nii jääbki ! " </s> </p>
<p> <s> Järgnes tavapärane paviljonitöö . </s> </p>
<p> <s> Mart ei unustanud muidugi midagi . </s> <s> Ta oli kogu viimase aja elanud pidevas huvis , miks tema kehastatav ikkagi nii ja just nii käituma peab ? </s> <s> Nemad kõik olid seda meest elusana tundnud , ja kui lavastaja arvab , et naise pehmeks rääkinud , võib ta selle mehe avalikult kopuleerima panna , siis ilmselt oli see Mihkel Kondi puhul nii iseenesest mõistetav , et seda tema peal korrata prooviti . </s> <s> Ja kõige taga oli isesugune tunne teadmisest , et Eha oleks selle kaasa teinud Mees ei teadnud , mida ta selle juures tundis , imelik kripeldus oli kehas . </s> <s> Ta uskus , et kunagine Mart Raja oleks selle endas kiiresti põlguseks vorminud ... </s> </p>
<p> <s> Ometi polnud põlgusest juttugi , kui nad õhtul kahekesi Mardi korteris olid . </s> <s> Eha pidi täna veel Tartusse tagasi sõitma . </s> <s> Neil oli paar tundi aega , ja seekord oli Mart see , kes algatuse tegi . </s> <s> Ja keset seda mängu , kui silitused ja puudutused juba kirglikuks muutumas olid , päris mees — kas see eilne tema kodust väljakutsumine oli tänase stseeni ettevalmistuseks ? </s> <s> Ta jälgis seda kõhklusehetke , kuni Eha ennast vastamiseks kogus . </s> <s> Tähendab — jah ? </s> <s> Sa teadsid , et see tuleb ? </s> </p>
<p> <s> Mõru nauding oli see iseenda üle naermine ! </s> <s> Kogu elu oli ta komplekse moraalsete põhimõtetega enda eest varjanud . </s> <s> Sedagi teadis ta nüüd . </s> <s> Ja ometi oli just siivutuse taju ja selle maitsmine , mis teda erutusest judisema ajas . </s> <s> Nende lähedus oli üks neid juhuseid , mis meelde jäävad . </s> <s> Ta leidis tee naiseni , tal õnnestus teda kaua hoida sel viimasel piiril , kus nauding on samane äärmusliku piinaga ning saabuv lahendus laseb kogu maailmal korraks põrmu variseda , nii et mõne aja pärast tagasi pöördudes leiad end nagu tundmatust paigast . </s> </p>
<p> <s> Eha sinipõhjatud silmad hakkasid väga pikkamisi udust kerkima . </s> <s> Need silmad ja d'Amour nuit'i kerge aroom . </s> <s> Ja teadmine , et temas võib kergesti ikkagi sõrgu sirutada surm . </s> </p>
<p> *** </p>
<p> <s> Jäänud Ehata Tallinna , avastas mees ennast sellest maailmast , mida ta vahepeal nagu märganudki polnud . </s> <s> Talv oli maad andnud mingile ebamäärasele ajale . </s> <s> Lumi oli linnast täiesti läinud , kuigi sisemaa pool seda siiski veel natuke olevat . </s> <s> Siin polnud küll midagi peale sopase sillutise , millel tuul paberirämpsu ja pakasepäevadel ka tolmu keerutas . </s> <s> Tohutud poesabad . </s> <s> Vahepeal oli kogu talongimajandusele lisandunud veel ka normitud leib , ja nii muutus siia linna sissekirjutamata inimese elu keeruliseks . </s> <s> Kõige , sokkide , pesu kui seebi eest taheti näha hatuseid paberilipakaid ja suurt kuhilat väärtusetuks muutuvaid rublasid . </s> <s> Samas kirendasid valuutapoodide vitriinid rõõmsavärvilistest pakendeist ja reklaamist . </s> <s> Kõike oli , pillavalt , kuhjaga . </s> <s> Ja mees , kes eluaja oli põlanud rahaga sahkerdajaid ja eladaoskajaid , tunnistas endale , et veidi siiski võiks elada osata küll . </s> <s> Allata oleks ta püsti hädas olnud . </s> <s> See martsipannuku nägu , suur ja soe naine oskas kõike vajalikku muretseda , ilma et sellest mingit probleemigi teinud oleks . </s> <s> Ja ühest nagis rippuvast naaritsakraega mantlist polnud tema suhtumises Mardisse midagi märgatavalt muutunud . </s> </p>
<p> <s> " Aasta pärast peaksid siis ilmselt kõik poed sellised olema , " osutas Mart Allale Viru nurgal üht uut ja eriti uhkeldavat vaateakent . </s> <s> Ja näis , et naisele see mõte midagi üllatavat ei pakkunud . </s> <s> Realist , nagu naised enamasti , ta lihtsalt kehitas veidi õlgu . </s> </p>
<p> <s> Ta oli kinomajandust õppinud . </s> <s> Temasugused olid kas filmidirektorid või juhatasid kinoteatreid . </s> <s> Tema oli kogu aja administraatorina töötanud . </s> <s> Ise seletas — ta ei tahtvat end pere kõrvalt võõraste muredega liiga siduda . </s> <s> Tal olevat viieteistkümne aastane poeg ja kolmeteistkümnene tütar ja nendega on muret küll . </s> <s> Ja pealegi on tal hotellidirektorist mees , kellel pole tihtipeale aega koju nägugi näidata , aga särke ja taskurätte ja muud seesugust vajab mitme mehe eest . </s> </p>
<p> <s> Talle olevat filmimaailm parimaks vahetuskaubaks , sest kõik klassiõdedest sõbrannad , kes nüüd kauplusejuhatajad ja varustusbaaside direktorid ja moeateljeede peakunstnikud on , lausa imevat endasse sellest maailmast pärinevad uudiseid . </s> <s> Ja kui sa ütled , et peaosalisele kõige uuemas ja kõmulisemas filmis oleks vaja näiteks eritellimusel päevasärki , siis selle loomulikult ka kohe saab , tuleb ainult mõõtu andma minna . </s> </p>
<p> <s> Just sealt , mõõtu andmast nad tulidki , ja mees pidi üllatusena tunnistama , et tema on tõepoolest kõige värskema ja kõmulisema filmi peategelane , peaaegu staar . </s> </p>
<p> <s> Poleks rääkija olnud see tagasihoidlik ja heasüdamlik naine , oleks Mart Raja ilmselt produtseerinud mingi sapise vaimukuse . </s> <s> Tema ümber oli keereldud ja ka kardina tagant oli põlenud õgivaid silmi . </s> </p>
<p> <s> Sapiseks tegi mehe aga üks hiljutine jutuajamine Allaga , kui ta palus rääkida Kondi abielust . </s> </p>
<p> <s> Kas kolmkümmend pole hiljavõitu , ja kui siis naine võtta , on ilmselt sarved enam-vähem maha joostud . </s> <s> Siis peaks see ka natuke kestvam olema . </s> </p>
<p> <s> Alla oli puiklema hakanud . </s> <s> Temal polevat tahtmist neid asju enam seletada . </s> <s> Kui siis Mart edasi päris — milline oli Mihkel Kondi seaduslik naine ? </s> <s> Tema lapsedki peaksid olema ju veel alaealised . </s> <s> Mis siis ikkagi juhtus ... </s> </p>
<p> <s> Ta hakanud kohe pulmade järel kodust ära olema . </s> <s> Neil , Alla perel olevat suur korter ja seal üks kasutamata teenijatuba , kus ta reduperioodidel öömajal käinud . </s> <s> Algul käis seal üksi , siis hakkas poisse kaasa vedama . </s> <s> Tema ei tahtnud seda lubada , temal ikkagi lapsed kasvamas ... </s> </p>
<p> <s> Mis poisse ? </s> <s> Mart Raja ei saanud aru . </s> <s> Kes siis , Mihkli naine või ? </s> </p>
<p> <s> Alla läks selle peale näost roosaks ja küsis pobinal , et kus maailmas siis Mart õige elanud on ? </s> </p>
<p> <s> Korraga mees taipas ja taipas mitut asja korraga . </s> <s> Tema dublant oli just täna proovisaali võtte ajal oma tantsulõigu virtuoosse hüpete ja pöörete kaskaadi hingeldades lõpetanud ja Mardi juurde tulnud , oli seljaga naaldunud tugipuust hoidvale käele , silda lasknud ja talle säraval pilgul otsa naeratanud , see sale noor mees , kes temale nii sarnaseks grimeeritud oli , et võis kümne sammu pealt segi ajada . </s> </p>
<p> <s> Mart Raja oli küll kuulnud neid jutte , kuid polnud , nagu kogu muudki poolilmaklatši , kunagi teadmiseks võtnud . </s> <s> Nende särasilmsuse ja nõtkuse ja liibumised ja kõik muu sellise oli ta alati lihtsalt elukutse harjumuste arvele kirjutanud . </s> <s> Nüüd siis rääkis tema kehastatava kangelase lihane õde , rääkis vaikse , tasakaaluka halvakspanuga , kuidas poiss viie-kuueteistkümneselt imelikuks läinud . </s> <s> Hakanud end ehtima ja peenutsema ja muutunud käitumiselt naiselikuks . </s> <s> Aga kui niisugune asi selles eas veel kuidagi talutav on , siis peale kolmekümmet on see vastik ja tüütu . </s> <s> Ja nii ta siis öelnudki vennale , et arvestagu sellega — kui on üksi , võib tulla , aga mitte muidu . </s> </p>
<p> <s> Mõne aja pärast sai Mart teada , et need polnud üldsegi mitte kõik tantsijad , kellega Mihkel sõbrustas . </s> <s> Aga konkreetsemaks naine ei läinud ja Mart ei saanudki temalt teada , kes ta uuest tutvuskonnast temas oma kadunud kallima teisikut näeb . </s> </p>
<p> <s> Selles kõiges ei olnud midagi naljakat , ja peale tülgastuse ei tundnud mees midagi . </s> <s> Kui see kuulsuse kesta pugemine oligi talle algul midagi pakkunud , siis nüüd taipas ta , et oli kergel käel lasknud end toppida keskkonda , kuhu ta tõepoolest ei sobi . </s> <s> Ja tal oli ainult üks tee siit välja — teha oma osa ära . </s> </p>
<p> <s> Kodus lasi Mart jooksma kasseti Mihkel Kondi lindistustega , ja ta jäi äkki väga mõtlikuks . </s> <s> Hea küll , tema suutis seda maneeri järele teha , kui ta end paroodiale sundis . </s> <s> Aga kõrvalt vaadates jättis see mees oma olekult päris keskmise kultuuritegelase mulje . </s> <s> Selliseid oli palju . </s> <s> Ja pealegi oli antud eksemplarile omane veel mingi , üldsegi mitte naiselik , elegants . </s> <s> Võis öelda koguni , et ta olek oli liiga hea , liiga kasvatatud nõukogude tegelikkuse kohta , nagu seda aastakümnetega sisseharjunud mühaklikkust meil siin nimetati . </s> <s> Mihkel Kondi õnnetus olevat olnud see , et talle tema ajal korralikku naispartnerit ei leidunud , kes oleks talle paras tõsta ja kellega koos oleks neid hea vaadata . </s> <s> Nii ta siis hakanudki üha rohkem huvi tundma soolo- ja rühmanumbrite vastu . </s> <s> Ja kui juba üksi tantsis , siis pidi ka olema täiuslikult nõtke ja täpne ja temast pidi kiirguma ilu . </s> <s> Seda sama täiuslikku elegantsi olevat temast voolanud ka elus . </s> <s> Kas või see kaabu pähepanemise nipp , mille Alla Mardile sisse treenis . </s> <s> See labakäte randmest laiali sirutamise viis , kui ta kas või mõne sammu tegema pidi . </s> <s> Ja see võttestik on loomulikult ka naiste repertuaaris , mis teha . </s> </p>
<p> <s> Filmilõigud ei andnud eriti midagi selle isiksuse kõige tugevama külje näideteks . </s> <s> Mardile kinnitati alatasa , et Mihkli sõnavõtud , kõige tühisemadki omavahelised ütlemised , olevat alati lausa kiiranud espriid , paistnud silma mõtlemise originaalsusega . </s> <s> Tema austajad kahetsesid taga just eriti seda , end alati distingeerivat , domineerivat hoiakut , mis just teinudki temast erakordse isiksuse . </s> </p>
<p> <s> Tüdinud lõpuks linti edasi-tagasi kerimast , jäi mees mõttesse . </s> <s> Tema pähe ei mahtunud , kuidas saab see ilu ja elegants koos käia pederastiaga . </s> </p>
<p> <s> Mardil oli üksainus kogemusehetk , kunagi mingist hommikusest rongisõidust . </s> <s> Ta istus vahekäigu kõrval üksikul istmel , ja samas vagunivahes teist kätt magas , jope üle näo tõmmatud , jalalabad kampsuni all , keegi blond olevus . </s> <s> Rong lähenes Tallinnale , oli virgumiste aeg , ja siis too magaja keeras end , sirutas jalgu , ning Mart Raja kohkus hetkeks , sest need labajalad olid kindlasti mehe omad . </s> <s> Ja kohkumise põhjuseks , taipas ta , oli olnud tema arvamus , et seal magab naine . </s> <s> Ta oli , tegelikult seda isegi teadvustamata ja mingit suhtumistki kujundamata , pidanud meest naiseks , koos sellest tuleneva juuspeene tundevarjundiga . </s> <s> Tal oli veel mitu päeva peale seda kuidagi kehv olla , nagu oleks sisenenud kogemata võõrasse tuppa ... </s> </p>
<p> <s> Kuidas saab inimene , kes on elegantne ja teravmeelne ja mine tea , mida veel , olla samal ajal lilla ? </s> </p>
<p> <s> Sellele vastust otsides , sirutas Mart Raja käe raamaturiiuli alumise korruse suunas . </s> <s> Talle tundus seda tehes , et ta saab maha millegi raskelt kõlblusevastasega , kui ta kasseti käima lasi . </s> </p>
<p> <s> Tegu polnud aga üldsegi mingi pornokaga . </s> <s> Algas lugu tüüpilise inglasliku jutufilmina . </s> <s> Pihast kanged ja lõug ülbelt püsti , sülgasid džentelmenid üleolevaid repliike . </s> <s> Jutt oli sõdima minekust ja sellest , et jõuludeks ollakse kindlapeale kodus tagasi . </s> <s> Nii oligi . </s> <s> Noor uljaspea tassiti jõuludeks kanderaamil kohale , mõistetud igaveseks halvatud alakeha tõttu voodi vangiks . </s> </p>
<p> <s> Kuna aadlimõisad koos tiitliga pärandatakse meesliini pidi , tekkis sundkäiguna järeltulija küsimus . </s> <s> Lisaks kainele kalkulatsioonile hinges närimas mingil määral masohhismi , teeb noor ja oma kannatusi hoolega ignoreeriv söör oma kaunile abikaasale selgeks , et too peaks abielu rikkuma . </s> <s> Sest järeltulijat on ikkagi vaja Ja nii edasi . </s> <s> Järgnevad erootilised stseenid ei olnud küll kuidagi siivutud . </s> <s> See kassett igatahes inimväärikust ei alandanud . </s> </p>
<p> <s> Kohe järgmine oli see-eest räige porno , nii et Mart Raja selle üsna varsti seisma pani . </s> <s> See tehnitsismist küllastatud toores seks oma igikestvas ja seesmise arenguta kulgemises oli lausa näkku sülgav . </s> <s> Nendest oietest ja hingeldustest jäi võigas tunne . </s> </p>
<p> <s> Uus katse , ja peaaegu sama tulemus , ja selle äärmiselt küsitava huumoriga pornopila ajal helises telefon , ning ähmi läinud mees ei leidnud kohe õiget nuppu , millega seda rõveduste masinat seisma panna . </s> <s> Talle tundus , et helistaja kuuleb seda ruigamist , saab aru , millega Mart tegeleb . </s> </p>
<p> <s> Kui ta siis lõpuks toru tõstis , oli selles tuttavalt naerune mehehääl . </s> <s> See oli Kalev Sonn ja tal oli Mardile öelda , et talle tulevat armuke külla . </s> </p>
<p> <s> Milline armuke , ei taibanud mees , arvas esimese hooga , et režissöör teadustab talle Eha tulekut ja koguni jõudis vihastuda . </s> <s> Siis selgus , et keegi Mirja Rose , see sama naine , kelle osa teeb filmis Eha . </s> <s> Muidugi muudetud nimega ja mõningate asjaoludega , aga üldiselt seesama ... </s> </p>
<p> *** </p>
<p> <s> Peale Mirja lahkumist kohe Kalevile tagasi helistanud , oli ta terav olnud . </s> </p>
<p> <s> " Sellised üllatused ei kuulu kokkuleppesse . </s> <s> Need ei ole minu ampluaa ! " </s> </p>
<p> <s> Ta oli reageerinud kord jälle tunde tõukel , sest need selgelt mõistetavad sõnad oleksid ju vabalt ka ütlemata jääda võinud . </s> <s> Neist ei saa ometi loota , et talle tulevikuski mõnd kahtlaselt labiilset daami või midagi veel kummalisemat kaela ei võiks sadada . </s> <s> Sonn muidugi mõmiseb oma loomalikus rahulolus , sest tema osatäitja tegi ära kõige rangema proovi . </s> <s> Mehe viimane armuke pidas vale-Konti tõeliseks ! </s> <s> Ja nii iseloomulik neile ringkondadele , et selle juures ei tule tollele lojusele üldse pähegi küsimust , mis toimub petetud naise hinges ! </s> <s> Ja mis saab siis Mart Rajast , kui mäng kord välja tuleb ? </s> <s> Egas või ometi loota , et Mirja Rose jääbki uskuma teda ehtsaks Mihkel Kondiks . </s> <s> Ruumis oli hämar , nii ei näinud naine tema pruune silmi . </s> <s> Et ta mõlkis nina ei märganud , oli juba lausa müstiline . </s> <s> Enne filmivõtet tehti tal grimmitoas nina alati korda . </s> </p>
<p> <s> Mart koristas laualt nõusid ja selle juures ehmus nii , et pidi kohvikannu maha pillama . </s> <s> Tal jooksis telekast jälle mingi räige ilgus , ja selle keskel kõlas nõudlikult uksekell . </s> <s> Mees pani teleka kinni ja läks avama , ning seda oskas ta küll kõige vähem oodata , et kohtab trepikoja kollaka elektritule taustal tviidkostüümis brünetti naist . </s> <s> Mehele ei antud aega mingit hoiakut võtta , vaid ootamata ukse sulgemistki , oli naine tal korraga kaelas . </s> </p>
<p> <s> Mirja nuuksus ja rebis ta juukseid ja suudles nagu pöörane . </s> <s> Ja selle kõige juures puistas ta mingeid segaseid repliike . </s> <s> " Ma ei anna sind kellelegi ! </s> <s> Kuidas sa üldse võid seda mõeldagi ... " </s> </p>
<p> <s> Naha all alles sipelgad kleepjast roppustefilmist , oli mees hetke kimbatuses , sest see rünnak oma ühemõttelisusega tõotas otse voodisse jõuda . </s> <s> Ja ta polnud üldse kindel , kas ta suudaks vastu panna . </s> </p>
<p> <s> Aga piisas vaid mõelda neile psüühika umbkäikudele , kuhu ta selle sammuga satuks , tuli Mardile aru pähe . </s> <s> Ja ühtlasi selle arusaamaga ka täpne teadmine , mida teeks sellises olukorras tema suur eeskuju . </s> <s> Nagu kägistamise puhul käsitsivõitluses , oli ta lihtsa võttega samas naise selja taga , selle randmed risti üle rinna tõmmatud . </s> <s> Ta lõi irvakil ukse jalaga lahti ja istutas põlve daami kõhna taguotsa alla ning hetke pärast oli see temaga üsna ühepikkune fee trepikojas . </s> <s> Mees virutas ukse kinni , sikutas kellajuhtme seinast välja ja taganes elutuppa ning sulges esiku ukse . </s> <s> Istugu või hommikuni trepikojas ja vingugu nagu märtsikass ! </s> </p>
<p> <s> Mees tegi käega ilmeka pühkimisliigutuse ja purskus naerma , sest oli end peeglist näinud — kokku pigistatud suud , kortsus laupa , üliilmekat žesti . </s> </p>
<p> <s> Pärast istus ta , pea käte vahel . </s> <s> Oi , kuidas talle ei meeldinud inimesi petta ! </s> <s> Ta võitles endaga tükk aega , ja taibanud ainuvõimalikku käitumismalli , läks ning avas korteri ukse . </s> <s> Trepikojas polnud kedagi . </s> <s> Kõik lükkus tulevikku . </s> </p>
<p> <s> See tulevik ei olnudki kuigi kaugel . </s> </p>
<p> <s> Eha oli tagasi . </s> <s> Nad tülitsesid ja leppisid ja armatsesid ja tantsisid . </s> <s> See tähendab , Eha tantsis ja Mihkel Kont juhendas . </s> <s> Armuke tegi balletis peaosa , peamiselt soolot , sest teda piirasid küll mitu meeshinge , aga suur armastus mingi müstilise Meistri vastu , kes ise kunagi lavale ei pidanudki ilmuma , vähemalt mitte filmis , tegi kõigi nende ülimehelike või lüüriliste või saatanlike tüüpide ligiajamise tulutuks . </s> <s> Nii seda Mardile üksnes seletati , sest filmivõtetest , mis toimusid läbisegi , ja milles temal vaid mõnes üksikus kaadris olla tuli , ei saanud ta midagi aru . </s> <s> Ja ega seda kuigi pikalt ei näidatudki . </s> <s> See oli vaid viide ühele Kondi suurtööle . </s> <s> Kõike koos hoidvaks kliistriks pidi olema traagiline armastuslugu . </s> <s> Ja selle kohta arvas Mart , et kerge sellel vanal balletijääral küll päris kindlasti olla ei saanud , kui vastasmängijaks tõepoolest see neurootik oli . </s> </p>
<p> <s> Nagu tantsurahvas üldse , elasid ka nemad praegu teatri suletud maailmas , leemendasid higist , käisid maalilistes trennikodinates . </s> <s> Ja Mart imetles selle juures Eha püüdlikku hoolt . </s> <s> Helesinises , mis talle üle kõige sobis , ja kammitud , kogu aja hoolega korras peetud . </s> <s> Oli see talle iseloomulik ka ta igapäevases töökeskkonnas , või ainult filmimise tõttu ? </s> </p>
<p> <s> Lõunatunnil puhvetis , kui Mart oli juba sööma hakanud , tulid Eha ja Lembit Piirimäe . </s> <s> Nüüd , kus Eha jälle Tallinnas oli , paistis ka produtsendil aina võtete paika asja olevat . </s> <s> Nad küsisid luba ja maandusid Mardi lauda ning Eha püüdis neid veel korra tutvustada . </s> <s> Seda klaarides olid mehed lihtsalt viisakuse pärast sunnitud omavahel ka mõne sõna vahetama . </s> </p>
<p> <s> Mart , kes oli vaikselt armukade , püüdis hinnangut kujundades igati erapooletu olla . </s> <s> Mees oli alla neljakümne , kaame , selgejoonelise , ahta näoga , tumedate üle pea kammitud juustega , mille piir laubalt taganema hakanud oli . </s> <s> Tal oli mehine nägu , sirge nina , mustad kulmud ja kindla vaatega rahulikud silmad . </s> <s> Temas oli iga toll isiksust , sirgeseljalist ja tõsist meest . </s> <s> Kuidagi ei osanud temast arvata mingit naistekütist alfonsit . </s> <s> Mardi pärimise peale , et kust küll tulevad sellel vaesel ja segasel ajal filmimiseks rahad , seletas Piirimäe autoriteetselt ja rahulikult — tegelikult olevat hetk filmimiseks isegi ülisoodne . </s> <s> Sest meie tööjõud ei maksa praegu Lääne arusaamade järgi mitte kui midagi . </s> <s> Nii nappi eelarvet ei suutvat Rootsi ja Soome raharingkonnad uskudagi . </s> <s> Nad ei saavat aru , mis imelik alttõmbamine see küll on , kui raha välja ei peteta . </s> </p>
<p> <s> Aga ! </s> <s> Kuidas ei huvita ? </s> <s> Mihkel Konti tunneb nii Helsingi kui Stockholmi ooperilava vägagi hästi . </s> <s> Kui teda kusagil halvasti tuntakse , olevat see Tallinn . </s> <s> Sest mehe peamine tööpõld jäi Balti mere teisele kaldale . </s> <s> Ja see kindlustab seal ja veel teisteski põhjamaades täiesti normaalse kassamenu . </s> </p>
<p> <s> Seda kuulates jälgis Mart Eha olekut . </s> <s> Võtab naine selle rääkijat vaikiva noogutamisega toetava hoiaku ? </s> <s> Nagu nad iganes , kui räägib armuke , kellega nad end sel hetkel seotuks peavad Aga Eha sõi juba magustoitu , noolis dessertlusikaga kompotist kirsse ja lutsis neid ning poetas kive tagasi lusikale . </s> <s> Ta silmis oli mingi mahedalt tögav joon . </s> <s> Kas ta tõesti aimas , mida mees kahtlustab ja muigas selle üle ? </s> </p>
<p> <s> Keset seda jutuajamist Mart äkki jäigastus . </s> <s> Ta nägi eemalt saali sisenemas üht üleni mustas liibuvas trikoos punaka helgiga brünetti . </s> <s> Ja nagu mingi nuhtlus , pidi mees mõõtma silmadega üle kõik , mida liibuv kude kadudeta esile tõi . </s> <s> See oleks võinud ju talle kuuluda ... </s> </p>
<p> <s> Mirja tuli otse nende laua juurde , kuid pöördus mehe hämmastuseks hoopis Eha poole . </s> <s> Nad panid korra põsed vastamisi , nad naeratasid mahedalt ja vahetasid viisakusi . </s> <s> Mirja rääkis mõne sõnaga oma Londoni-elust . </s> <s> Ja alles seejärel pöördus see naine rahulikult Mardi poole . </s> <s> Ta tahaks veidi neljasilmajuttu , kui tohib . </s> <s> Mart Raja tõusis , et olla oma saatuse vääriline ja läks Eha naerust sillerdava pilgu all Mirjaga paar lauda eemale . </s> <s> Täna oli ta tõeseti Mihkel Kont , kui vaid silmade värv maha arvata . </s> <s> Tal olid seljas isegi ehtsad kodinad . </s> <s> Ta nina oli kiti abil sirgeks taastatud , talle olid foto järgi laubale joonistatud õiged kurrud ja isegi must käsn parema kõrva juures . </s> <s> Aga baleriin vaatas temast rahuliku pilguga läbi ja lausus : " Ma pean vabandama oma käitumise pärast . </s> <s> Teate , see oli niisugune šokk minu jaoks , et ma jäin tõesti uskuma . </s> <s> Ma tahtsin seda uskuda ja uskusingi . </s> <s> Andke mulle andeks ! " </s> </p>
<p> <s> Peale mitmekordseid edasi-tagasi söödetud viisakusi läksid nad lõpuks tavalisele seltskonnajutule , ja mees , kes seda kohtumist oli ette kartnud , tundis äkki , kui kena oskab olla see rahutute silmadega naine . </s> <s> Ja ta oli ka ilus . </s> <s> Kuna ta kohevad juuksed olid ehtsa tantsijanna kohaselt siledalt peadligi soetud ja kuklast punase lindiga kokku tõmmatud , tuli esile kogu ta stiilselt kahvatu näo peaaegu läbipaistev puhtus . </s> <s> Ta rahutud huuled olid kõhna näo kõrval vormitult lopsakad , need meenutasid puhkevat punga , neis oli nagu mingi lubadus . </s> <s> Ta sale keha läikivas , mustas , punase rihmaga vöötatud pikas trikoos , oli peaaegu sündsusetult välja joonistatud . </s> <s> Ja see ei tekitanud mehes eemalepõrkuvat vastumeelusust , nagu enesepaljastus toona Mardi pool . </s> <s> Hoopis vastupidi — mees tundis erootilist impulssi , mida kaheldamatult võimendas automaatne teadmine , et peale rüselust esikuuksel , on see keha tema jaoks loomulikult sama hästi kui mustast kivist . </s> <s> Selle saamine peaks tal küll täiesti lootusetu olema , sest mitut korda üks naine ennast pakkuma igatahes ei hakka . </s> </p>
<p> <s> Jutt jäi pooleli , sest võttegrupi lõuna sai läbi ja nad huigati harjutussaali . </s> <s> Õhtul , Mardi korteris , küsis Eha naeruselt , mida on mehel tegemist Mirja Rosega . </s> <s> Ta kuulas loo ära , mees nimelt lõpetas sellega , et saatis naise trammile ja Eha kergitas kulmud kõrgele . </s> <s> " Ja kõik ? " </s> <s> Tema seda ei uskunud ja Mardi olekustki oli ilmselt lugeda rääkimata jätmist , nii et ta sunnitult järgnenugi üles tunnistas . </s> </p>
<p> <s> " Kui armas ! </s> <s> Sa andsid talle tõesti põlvega tagumikku ? " </s> <s> Eha naeris talle otsa vahtides . </s> <s> " Vaene mees , siis sa küll ei pääse ! " </s> </p>
<p> <s> Mart ei saanud aru , millest tal pääsu pole ja küsis üle . </s> <s> Ning Eha lõkerdas : " Sa küsid veel ! " </s> <s> Ta naeris ja kinnitas Mardi skepsise peale , et ta tunneb Mirjat ! </s> </p>
<p> <s> Nende suhetes oli midagi murenema hakanud . </s> <s> Tallinnast pärit , ei olnud naine ta igaõhtune külaline . </s> <s> Ema olevat tal Tartus koduhoidjaks , tema peaks siin isale süüa tegema Jah , seda küll , aga ta oli hakanud ka kuidagi varjatult kriitiliseks muutuma . </s> <s> Kui Mart talle Mihkel Kondi naisehäälega midagi ütles , kui ta selle kõrvale veel koketselt naeratas , mõne kauni žesti tegi , kortsutas Eha vahel kulmu . </s> <s> Talle ei meeldinud , kuigi ta originaalist väga lugu olevat pidanud . </s> <s> Seda siis Mart kord küsiski , et mis Ehale ei meeldi ? </s> <s> Ja naine vastas , lastes oma hääle mahedalt madalaks vajuda , nagu siis , kui ta tõtt kuulutas : " Tee seda kaamera ees ! " </s> </p>
<p> <s> Mart Raja vaid kehitas mõttes õlgu . </s> <s> Ta oli elanud kogu oma elu tõsise mehena , tõe ja õiguse mehena , nagu teda tihtilugu kutsuti . </s> <s> Ta teadis nüüd , see oli samuti poos , nagu on enamasti kõik , mida isiksuse avaldusteks peetakse , üksnes vaid näitamiseks kõlbav hoiak . </s> <s> Ja kui sa kord oled tundnud selle kehtetust , avaneb pragudest kõhedaks tegev vaade pimedale tühjusele su jalge all . </s> <s> Ei , kaheldamatult oli sealgi üht-teist , aga seda teada saada näis peaaegu lootusetu . </s> <s> Talle meeldis proovida , kas ta suudab sisse elada hoopis vastandlikku tüüpi , nagu see kahtlasevõitu tantsija olnud oli . </s> <s> Kas ta suudab selle endale automaatseks käitumisviisiks kasvatada . </s> <s> Ja paistis , et midagi lausa võimatut selles hullus idees ei ole . </s> <s> Mispoolest oleks selline käitumine Mardi puhul ebaõigem , kui too madala häälega rahulik kindlus . </s> <s> Ta polnud ju rahulik ega kindel ! </s> <s> Polnud kunagi olnud . </s> </p>
<p> <s> Ausast kirest vaevatud , püüdis Mart Ehale läheneda . </s> <s> Ja naine tõrjus ! </s> <s> Kas oli siis tõesti mängus Lembit Piirimäe ? </s> <s> Mart küsis seda otse ? </s> <s> Ja Eha naeris närviliselt — ole nüüd , ei ole lihtsalt see päev ! </s> </p>
<p> <s> Mees , korra teemale komistanud , küsis edasi — mida see mees Ehast tahab ? </s> <s> Kuigi selline küsimus on muidugi tobe ! </s> </p>
<p> <s> Enesepiinamise naudinguga jälgis ta , kuidas naine puikleb . </s> <s> Nii palju tundis temagi naiste hinge . </s> <s> Ta teadis , et ega nad enamasti endalegi tunnistada ei tihka , kui mõni mees neile lähedale jõudmas on . </s> <s> Nad usuvad vist üsna siiralt , et kõik on üksnes liblikate tants . </s> <s> Ja pole võimatu , et see ongi nii , kui ei tule juhust , kui mees ei osutu vastuvõetavaks või pole lihtsalt küllalt nõudlik . </s> <s> See kõige ilusam periood suhetes , kui kõik on alles ees , kõik on võimalik . </s> <s> Ja milleks oleks Mart pidanud selle juures mossitama ? </s> <s> Jah , see olevus oli tema hingele lähedal , ta teadis seda väga hästi . </s> <s> Polnud vist kedagi , kes oleks lähemal olnudki , tunnistas ta vastutahtmist , sest emaga jäi nende vahele ikka ja alati ea , põlvkonna ja domineerimise küsimus . </s> <s> Ja Silja Mart ei tahtnud seda tunnistada , aga teadis selletagi , et neid sidusid lapsed , ühised kohustused ja hiljem oli ta lihtsalt sunnitud ennast maha salates selle inimese eest hoolitsema . </s> <s> Ja Siljat ei olnud enam . </s> </p>
<p> <s> Noh , hüva ! </s> <s> Eha mõistab , Eha juhib teda ta maailma süngest kargusest päikese kätte , Eha on lõbus suvine pühapäev Aga tema ei tohi endale lubada , et ta selle noore naise kaela jääb , vanamees , igavene kivistis ja surmakandidaat veel kõige lisaks . </s> </p>
<p> <s> Eha jõudis vist kõrvalt sama mõttekäigu kaasa teha ja surus end Mardi vastu . </s> <s> Kui Mart ei taha , siis ta teeb muidugi Lembituga selge vahe sisse . </s> <s> Ega sealt midagi nagunii tulemas ei oleks . </s> <s> Mehel on oma perekond , lapsed väikesed . </s> </p>
<p> <s> " Nii et midagi ikka on ? " küsis Mart ja tal oli enda pärast vastik . </s> <s> Ja nagu tikumängus , kus vastata tuleb ausalt , hakkas Eha seletama . </s> <s> Tema tantsud on sama hästi kui tantsitud . </s> <s> Kas kohe praegu või paari-kolme aasta pärast , aga tal tuleb vastata küsimusele — mis nüüd edasi ? </s> <s> Kas Mart arvab , et Eha ta mingi tagamõtteta selle supi hulka meelitas ? </s> <s> Tantsijaid , kes Mirja osa paremini teeksid , on Tallinnastki külluses valida . </s> <s> Ta näitas hämmastavalt sarnast meest , ja see sarnasus oligi ainus tegur , sest kõik muu oli vastu — haige , mitteprofessionaal ja nii edasi . </s> <s> Et jäädi peatuma Mardil , siis oli nagu enesestmõistetav , et ka Eha pidi selle osa saama . </s> <s> Millal tal jälle see õnnestuda võiks , kui tal prote ? eed ei ole ? </s> </p>
<p> <s> Kas produtsent üldse tegeleb näitlejate valimisega ? </s> </p>
<p> <s> Ega ta tõepoolest ise ei vali , naeratas Eha , aga vahest ütleb oma arvamuse , ja see on kaalukas arvamus Ja nii otse need asjad siinilmas ka ei käigi . </s> <s> Kõik sõltub kontekstist ... </s> </p>
<p> <s> Ja nagu hirmunud , et on liiga palju rääkinud , ronis ta Mardile sülle istuma , ajas käed ta särgi alla ja suudles ning silitas , kuni mees tundis end nagu lõhkemisohus miini . </s> <s> Teades küll , et naine kasutab seda iidset sohitegemise võtet ta suu kinni panemiseks , heldis mees ometi . </s> <s> Jälle lükkus kõik tulevikku . </s> </p>
<p> *** </p>
<p> <s> Järgmisel päeval sai Mart varakult õhtule . </s> <s> Pealelõunased tunnid pidid olema lavalt filmimiseks , puhas tantsuetendus , kus Mihkel Kont ise kaasa ei tantsinud . </s> <s> Ta oli eelnevalt proovisaalis küllalt vatti saanud , oli sealt otse vee alla läinud , seisnud judisevatel jalgadel ja pulss vähemalt sada kakskümmend . </s> <s> Üle kes teab kui pika aja oli ta sellest tühjaksaetuse seisundist hingepõhjas rahuldust tundnud . </s> <s> Ta polnud mingis heas vormis , aga ta oli tõusuteel . </s> <s> Enam ei teinud ta hommikuti tavalist tugilamangut , vaid asetas varbad raamaturiiulile , kõverdas käsi neljakümne viie kraadise kehakalde juures kätelseisus . </s> <s> Ja ta tegi oma neli korda kaheksa üleliigse pingutuseta ära . </s> <s> Kõhulihaste jaoks toppis ta nüüd varbad kapi serva alla ja töötas ülakehaga , hoidis end lõpuks kuklaga nii põranda ligi , et juuksed vaipa puudutasid , selg sillas . </s> <s> Selliseid staatilisi koormusi taluvad lihased üldiselt kõige halvemini , nii et ta lõpuks valust lausa röögatas . </s> <s> Teades , et jalad teeb parimana kergeks hüpits , piitsutas kumminööriga põrandat . </s> <s> See võttis võhmale , aga tänaval kippus lendsamm tekkima . </s> <s> Keset tavalist kõndi kerkis ta igal astel korraks õhku . </s> <s> Ta ületas kõnniteerante päkatõukega , maandudes põlve nõtkutamata , jalalaba vetruvuse arvel , samale jalale . </s> <s> Nagu nooruses . </s> <s> Mees peaks igal aastal korra suremas olema , et laiskusest üle saada , resümeeris ta Allale , kui see noomima kippus . </s> <s> Mis mõte olevat riskida ? </s> <s> Ei mingit , leidis Mart Raja . </s> <s> Aga tunnetada , et oled selle paratamatu seekord ära võitnud , tunnetada , et ületad vähemalt ajutiselt aja peatumatult rulluvat väge , on siiski tore tunne , isase ainus rõõm , kui täpne olla . </s> </p>
<p> <s> Pärast duši , keha alles kuumamas , läks ta puhvetisse , istus ja jahtus , vaatas tema ümber kulgevat teatrielu . </s> <s> Nad tervitasid ja embasid , nad tegid omi parimaid numbreid . </s> <s> Kes üürgas mõne noodi laulda , kes moduleeris häält nagu jaama valjuhääldi , et mõnd kulunud vaimukust kuuldavale lasta Nad teesklesid laitmatult parimat läbisaamist ja erilist sõprust , ja piisas ükskõik kellega neist erialastest asjadest rääkima hakata , siis leidus juba kolmandas lauses kindlasti hävitav hinnang kollegi töö ja isiku suhtes . </s> <s> Sellises keskkonnas poleks Mart küll vabatahtlikult päevagi töötada tahtnud . </s> <s> Aga muidugi oli tema enda töö- ja elukeskkond laetud just samasuguse rivaliteedi ja eneseteostuse ihaga , tema vaid ei tunnetanud seda , sest oli kogu oma positsiooni saavutanud erilise pingutuseta ega olnud tal ka ühtegi ohtlikku konkurenti . </s> <s> Nüüd , kus Merike kindlasti juba ammu on kt-st täisdirektoriks kinnitatud , polnud tal sinna majja enam asja , või siis peaks ta arvatavasti oma koha eest võitlema . </s> </p>
<p> <s> Keegi kummaline kuju tuli ruumi . </s> <s> See oli korvpallurikasvu , laiaõlgne noor mees , kes kandis vurre ja habet ja laubale vajuvat juuksesalku ja kodusest linasest sinepikarva riidest peaaegu põlvini ulatuvat tolstovkat , Nöörijupp vööks . </s> <s> Selle alt paistsid vormitud püksid ja kortsus säärtega pehmed vene saapad . </s> <s> Nii ehtne , kui veel olla võib — imetegija ja tsaariperekonna sõber Grigori Jefimovitš Rasputin . </s> <s> Mart tundis ta ära . </s> <s> Sel õhtul , kui ta Mustamäele Sonni poole kutsuti , oli seesama hull suitsetanud ja oma kanepiuimast pead tugitooli seljatoel veeretanud . </s> <s> Ja ta karvakasv oli Richelieud meenutanud seetõttu , et habe ta põskedel lihtsalt poisilikult hõre ja hele oli . </s> <s> Nüüd meenus Mardile , et ka seal oli tal mingi kummaline ürp seljas olnud . </s> <s> Ilmselt seesama tolstovka . </s> <s> Niisiis ei olnud ta mõni proovikostüümis ringi kolav ooperikoori liige , vaid mingi omapäratseja , sest ta karm ja jämedajooneline , luise ninaga ja pika lõuaga nägu oli tõepoolest selle šarlatani sarnane . </s> <s> Kuna ka Mart ise teist meest etendas , ja teadmisest , et balletiartist ilmselt oleks sellisesse maskeraadi heasoovlikult suhtunud , ei lasknud ta oma näole põlguseilmet , kui see kolge pooltühjas ruumis tema lauda istus , käsi laiali sirutas , nii et õlgade vägevus mõjus nagu kütti hirmutaval karul . </s> <s> Ägisedes mõnust , pöördus mees Mardi poole ja päris vabas ja väga koduses toonis , et ega ta ometi ei sega . </s> <s> " Näen , et viidate aega ... " </s> </p>
<p> <s> Mart rüüpas tomatimahla — nauding poksitrenni päevadest , kui tühjakshigistatuna end vedelikust küllastunuks juua ei tohtinud . </s> </p>
<p> <s> Mees tutvustas ennast . </s> <s> Teda kutsutavat Kriiks . </s> <s> Krii , see tähendab . </s> </p>
<p> <s> Üsna sobiv nimi , mõtles Mart , kuigi ks-lõpuga oleks muidugi täpsem . </s> <s> Ja vastas teise laheda pärimise peale — temale ei maksta selle eest , et ta end Mihkel Kondi nahas hästi tunneks . </s> <s> Talle makstakse , et ta seda meest järele teha katsub , ja see sujub tal aegamisi üha kergemalt , sest talle hakkab too veidrik selgeks saama . </s> </p>
<p> <s> " Ta oli suurepärane inimene ! </s> <s> Kas te tundsite teda ? " </s> </p>
<p> <s> Kui kummaline selline enda maskeerimine lõppeva sajandi üheks kõige markantsemaks avantüristiks ka ei tundunud , noor mees rääkis intelligentse inimese kergel ja vabal toonil . </s> <s> Temas polnud üldsegi seda küürutavat libedust , millega enamasti filmiosalistega tutvust tehakse . </s> <s> Ta ütles , et oli kadunud Mihkli hea sõber olnud , kuigi muidugi üsna lühikest aega , sest nende eavahe Ta tahaks teada , mida Kalev sellest filmist teeb , sest neil igaühel on oma Kont , ja nende arvamused ei pea tingimata ühtima ... </s> </p>
<p> <s> Ja samas kergitas Rasputin oma pika käe ja viipas kellelegi puhvetileti pool . </s> <s> See keegi oli üks ülisale mustas trikoos brünett , kes seekord oli trikoo peale jalga ajanud erkpunasest velvetist lühikesed püksid . </s> </p>
<p> <s> Mirja tuli nende lauda , naeratas Mardile oma imelikku , rahutut ja rõõmutut huultenaeratust , surus põse vastu Krii karvast põske ja küsis pigem Mardilt kui noormehelt , kas tohib istuda . </s> <s> Tal oli kandikul salat ja kohv ja klaas vett . </s> <s> Ei , ta ei tantsivat siin praegu , tal olevat lihtsalt vaja natuke oma õpilastega tööd teha . </s> <s> Kuni tema ära oli , on probleeme kuhjunud ... </s> </p>
<p> <s> Samas viipas Vale-Rasputin jälle kellelegi , neelas oma kohvitassi vägeva sõõmuga tühjaks , tuulutas kuumaks läinud suud , ja lennukalt vabandanud , kiirustas minema . </s> <s> Etenduse sundimatusest ei osanud kuidagi välja lugeda , et lauda kutsumine sellelt naljakalt sellilt tellitud võiks olla . </s> </p>
<p> <s> Mirja Rose sõi isutult , nokkides herneshaaval oma salatit , näksis paberõhukest leivaviilu ja oli oma tegevusega ametis , ei tõstnud korrakski silmi , kuni Mart oli lihtsalt viisakuse pärast sunnitud juttu tegema . </s> </p>
<p> <s> Ja kuidas tema ise end selles maailmas tunneb , kui ta ütleb balleti talle võõra olevat , tahtis Mirja teada . </s> <s> Mart vastas küsimusele küsimusega ja naine tunnistas napilt naeratades , et ballett on ta elu . </s> <s> Sõna-sõnalt . </s> <s> Tal pole mingit muud elu , kui ainult see , neis harjutussaalides ja lavadel . </s> <s> Ja muidugi peaks mees lihtsalt rohkem etendustel käima , sest midagi arusaamatut seal ju pole . </s> <s> Kõik on harjumuse asi . </s> <s> No seda enam , kui tegemist on muusikainimesega . </s> </p>
<p> <s> Mardil oli grimm maha pestud , ta maalilised juukselained olid enam-vähem välja läinud , ta oli üks halli peaga vanamees , kes ei meenutanud arvatavasti kuigivõrd kunagist kultuurisuurust . </s> <s> Ta hoidus Mirjaga kasutamast seda hambaid paljastavat poolhäälel viisakuspeenutsemist , milles oli viimasel ajal end pidevalt väljendama harjunud . </s> <s> Kergendusega rääkis ta oma madala ja karmi häälega , nappide lausetega ja naeratamata . </s> <s> Ja avastas üha enam , kui lihtsalt ja vaevata Mirja Rose tema jutuga haakub . </s> <s> See naine oli tõeliselt hästi kasvatatud , sest lausete puhul , kus Mardi põlglik suhtumine kogu selle lavamaailma pahupoolesse selgelt paista oli , jättis ta kõik negatiivsed viited märkamata ja juhtis jutu ikka ja jälle meeldivatele radadele . </s> </p>
<p> <s> Muidugi on mees õhtuti väga väsinud , sest tal on ju nii tihedad päevad ? </s> </p>
<p> <s> Ah et täna juba õhtul ? </s> <s> Aga kui ballett lausa vastu ei hakka , ehk vaataks siis etendust ? </s> <s> Tänast õhtut tasub veel eriti vaadata , sest see on ju Kondi lavastus . </s> <s> Mees ei saanud arugi , kuidas lasi end kutsuda . </s> <s> Ei , mitte suurde fuajeesse , vaid ikka omarahva uksest ... </s> </p>
<p> <s> Ta oli mõelnud — nad on ikkagi hoopis teine loomaliik . </s> <s> Ta pidas silmas naisi . </s> <s> Koertel ja hobustel pole sugude vahel kehaehituses mingit silmatorkavat erinevust . </s> <s> Samuti osal lindudest . </s> <s> Kassid on kõik ühesugused Aga mehed on märgatavalt suuremad . </s> <s> Tema , mehena väike , on selle pika naisega ühesuurune . </s> <s> Skeletidki on väga erinevad . </s> <s> Meestel laiad õlad , kitsas vaagen . </s> <s> Torso on jalgadest kas lühem või siis enam-vähem samapikkune . </s> <s> Naistel torso pikem , ja jalad seda rohkem x-kujulised , mida laiemad on puusad . </s> <s> Seda figuuri vaadates on võimatu uskuda , et nad mingiks füüsiliseks pingutuseks üldse kõlbaksid . </s> <s> Kõik jõuvektorid näivad olevat rakendatud luude suhtes liiga suure nurga all , sest ainult pikisuunas on luu tugev . </s> <s> Ja ometi ei tasu kahelda , et see mustas trikoos ringi jalutav skelett füüsiliselt kindlasti vägagi võimekas on . </s> <s> Selle treeningukoormuse otsa ! </s> </p>
<p> <s> Kui ta siis tuhmide õhtuste tuledega tagafuajees seda olevust kohtas , jäi ta hetkeks lausa tummaks . </s> <s> Ei mingit skeletti enam ! </s> <s> Sale ja salapärane , lähenes talle purpurset maani õhtukleiti kandev , vapustavalt esinduslik tõmmu daam . </s> <s> Ei oleks pidanud imestama , kuna ta teadis ju , kui palju on neid õpetatud peale klassikaliste tantsuelementide ka lihtsalt oma rollis olema . </s> <s> See puusi natuke ees hoidev ja lõuga rinnale suruv grande dame oleks nagu astunud äsja maha mõnelt vanalt õukonnamaalilt . </s> <s> Ta tumedatesse juustesse aetud lahk juhatas kõrgelt puhtalt otsmikult otse kuklasse , kus troonis maaliline juustepõiming ja sellesse risti torgatud punane roos . </s> <s> Ta ei kandnud muid ehteid peale ketikese otsas rippuva hõberaamis rubiini . </s> <s> See oli mingi vana ja natuke koguni kohmakas käsitööese . </s> <s> Tal oli keskmise ümbriku suurune hõbedase inkrustatsiooniga mustast seemisnahast käekott . </s> <s> Tal olid mustast seemisnahast kõrge kontsaga ja varbaid paljastavad kingad , millega teoreetiliselt oleks pidanud täiesti võimatu käia olema . </s> </p>
<p> <s> Mart Raja astus sammu tagasi , lasi pilgu neist kingadest pikkamisi roosini rännata ja ta ütles : " Oo ! " </s> <s> Ta tundis end nagu kingitusetooja , sest mitte üksi ei näinud , vaid tundis kogu olemusega , kuidas daam punases selle napi imetluse peale seesmiselt särama lõi . </s> </p>
<p> <s> Kui nad üsna täitunud saali sisenesid ja eriti siis , kui vaikselt vabandades oma kohtade poole laveerisid , nägi mees kogenud ja kõiketeadvaid teatrisõpru oma poolnaeratavaid nägusid nendele suunavat . </s> <s> Need pead pöördusid nagu õied päikese järgi , et siis vastamisi noogutada ja kokku kummardades mõnd naeratavat repliiki vahetada . </s> <s> Mirja Rose Inglismaalt tagasi . </s> <s> Ja see mees — ei , loomulikult on Kont surnud . </s> <s> See peab siis olema see tundmatu , kes Konti filmis teeb ! </s> <s> Ja jälle koos , kahekesi ... </s> </p>
<p> <s> Ja kui ta Mart Rajana oleks sellise tähelepanu peale vaikselt irooniliseks läinud või läbi hammaste mõne vandesõna poetanud , siis Mihkel Kondina ta lasi tuntusel endale meeldida . </s> <s> Kui juba pettus , siis pettus lõpuni ! </s> </p>
<p> <s> Mees polnud rahvusooperis just igapäevane külaline . </s> <s> Tema jaoks tähendas maandumine sellel toolil ikkagi sündmust . </s> <s> Ta andis hetke aega kuluda ja saatis siis pilgu ümberringi , nautides seda kergelt nihelevat ja krabistavat ja juttu pomisevat õhkkonda , kui orkester juba kogunes ja pille häälestama hakkas . </s> <s> Ülal ulatasid iginoored rahvarõivais neiud punaarmeelastele lilli . </s> <s> Sellest madalamale jäi rõdude maailm . </s> </p>
<p> <s> Midagi tuttavat oli silma hakanud ja mees suunas oma pilgu sama panoraami pidi tagasi , kuni ühest loo ? ist Grigori Jefimovit ? i muigava näo leidis . </s> <s> Seal samas , pooliti portjääri varjus oli veel üks nägu . </s> <s> Mart uudistas — sirge nina , tumedad juuksed Kas see polnud mitte Lembit Piirimäe ? </s> <s> Ja kus on siis Eha ? </s> <s> Aga Ehat ei olnud ega tulnudki . </s> </p>
<p> <s> Mart ütles Mirjalegi , et Rasputin istub teises loožis . </s> <s> Naine vaatas ja viipas kergelt sõrmedega . </s> </p>
<p> <s> " Mida tähendab Krii ? " </s> <s> Päris Mart . </s> <s> Krii olevat lühend vene Grigorist . </s> <s> Tegu olevat ühe teatrikunstniku-hakatisega . </s> <s> Tegi hiljaaegu diplomitööd siinsamas laval ja kirjutas ennast seltskoda sisse . </s> <s> Hämmastav kohanemisvõime ja seltsivus , aga muidu samasugune lollakas ... </s> </p>
<p> <s> Mart oli juba aimama hakanud , et kui mingi lause jääb poolikuks , siis ei tasu lisa küsida . </s> <s> Paremal juhul sulle lihtsalt ei vastata . </s> </p>
<p> <s> Dirigent tõstis käed ja saal sumbus vaikusse . </s> <s> Kustuvate laetulede all rullus valla avamängu kaunis ja kirev kangas . </s> <s> Ja lahti jooksva eesriide vahelt ilmus imeline maastik täis haldjaid ja trolle ja konnadeks nõiutud printse . </s> <s> Tähelepanu vajus korraks nagu kergesse veiniuima . </s> <s> Kõik oli nii muinasjutuliselt armas , et sellesse oleks tahtnud lahustuda . </s> <s> Aga seda naudingut tumestas juba ette teadmine peagi saabuvatest piinadest . </s> <s> Oli olnud aeg , kus kõhn , tagakiusatud poisimardus oli endas teadlikult kasvatama hakanud lakkamatut , karmilt realistlikku enesekontrolli . </s> <s> Ta teadis valusate kogemuste põhjal , et piisab vaid ümbritseva meeleoluga kaasa minna , kui väljatõugatule vältimatult osaks saab solvang või küünarnukimüks ribidesse . </s> <s> Ta ei unustanud end kunagi ja seetõttu piisab vaid esimesel solistidepaaril oma lennukate piruettide keerises üle lava liuelda , kui juba tabab silm ripendava paelaotsa , sentimeetri pikkuse õmbluserebendi , soengust välja vajuva juuksesalgu Ja kõigest kokku saab kummastav hingevaev . </s> <s> Milleks see kõik , mis on selle mõte ? </s> </p>
<p> <s> Ta oli vahtinud videost Mihkel Kondi liikumisseadeid ja küsinud endalt aina — hea küll , need kakskümmend neli neidu lipusinises , kes sümboliseerivad Läänemerd Miks peavad need sümbolid just tingimata tegema kaks sammu ette , siis diagonaalsammu paremale , pique ja peatuma arabeskis , et seejärel tippides joosta kollaste lillede korvi juurde , see maast tõsta ja sirgetel kätel kolm sammu vaatajatele lähemale tuua . </s> <s> Hea küll , Läänemeri ja päikest sümboliseerivad kollased lilled ! </s> <s> Samal ajal piisab vaatajail pöörata vaid pead , ja samas kõrval on tõeline Läänemeri ja pea kohal ehtne päike . </s> <s> Ja igaühel on omad mõtted ja mured ja hooled ja need tantsijad teevad oma tegemist , mille mõttest enamik inimesi midagi aru ei saa . </s> <s> Olgu pealegi kena vaadata , aga siiski on see kakskümmend kaks minutit katkestust sündmuste kulgemises , täiesti põhjendamatult peatatud aeg . </s> </p>
<p> <s> Sümbol on märk . </s> <s> Kultuur algavatki märgist , või midagi sellist Mart Raja ei olnud viitsinud kunagi oma pead selliste asjade kallal vaevata . </s> <s> Ta istus mugavas toolis , ta kõrval viibis selle saali vist üks kaunimaid naisi , ta ise oli viigitud ja lipsutatud ja pidulikkusele häälestatud . </s> <s> Kas ka nemad järsku sümboliseerivad midagi , nagu need marlitiibadega mesilasedki , kes pepud kenasti pruntis , mööda lava-aasa kontrabassisumina saatel ringi sebivad ? </s> <s> Mehele tuli pähe , et vähemalt Ameerikas olevat sõna mesilane homo pseudonüüm . </s> <s> Need siinsed olid igatahes tüdrukud , küllap alles tantsuõpilased . </s> </p>
<p> <s> Kõik see , mida ta selle maailma kohta teada saada jõudnud oli , hakkas ta teadvuses keerlema , ja peagi ei jaksanud ta enam isegi muusikat kuulata . </s> </p>
<p> <s> Ilmselt märkas Mirja Rose mehe piinu ja kummardus tema poole . </s> <s> Baleriin asetas jala enne pas de bourree lõppu tallaga maha ja peab nüüd teesklema , et seal ongi petit pas de chat . </s> <s> Nii ei paista komistus silma , sest takt tuleb täpselt täis . </s> <s> Oi , milline fouetté ! </s> <s> Kas nii siis tohib ! </s> <s> Aga millised käed , ja kui hea balloon ! </s> </p>
<p> <s> Valdavalt oli see jutt Mart Rajale hiina keel . </s> <s> Väljaarvatud viimane . </s> <s> Ta oli olnud sügavalt solvunud , kui keegi higist tilkuvas trikoos salgumari tema hüppe peale plaksutama hakkas . </s> <s> Et milline balloon ! </s> <s> Ta oli mõttes küsinud , kas tal siis on juba söömisest kõht ette tulnud ? </s> <s> Talle seletati , et balloon tähendab kõrgel hüppel kehaasendi säilitamist . </s> <s> Et nagu õhupall , mida ju prantslased kutsuvadki ballooniks . </s> </p>
<p> <s> Meenutanud , et uuemal ajal on suurürituste aegu tõesti näha olnud küll kalade , küll pärdikute kujulisi hiidõhupalle , oli ta naerma hakanud . </s> </p>
<p> <s> Tegelikult nautis mees Mirja sosistamist kahel erineval põhjusel . </s> <s> Esiteks oli muidugi ääretult meldiv tajuda kerget lõhnaõli ja veel millegi erutava aroomi , juuste puudutust põsel . </s> <s> Ju ta siis vist oli nüüd sealmaal , et naiselikkus talle ilma mingite konkreetsete kavatsustetagi naudingut valmistas . </s> <s> Ja teisalt — ta hakkas taipama , et profid näevad kõike seda hoopis teisiti , umbes nagu võimlemise kohtunikud numbrit sooritavaid akrobaate . </s> <s> Nemad ei püüagi lasta end lendaval vaibal kuhugi kanda , vaid naudivad oskust ja õnnestumisi . </s> <s> Ja selle pilguga vaadates ei olnudki kogu see titepudina magus nämmutus täiskasvanud inimesele solvav . </s> </p>
<p> <s> Ta mõtles — krepostnõje , pärisorjad , see tähendab , vene küla plikad , kes välja valiti ja tantsima õpetati , õpetati prantsuse keelseid käsklusi täitma , õpetati kniksu tegema ja mida kõike veel Küllap nad jäid elu lõpuni õige kandepinnata olevusteks . </s> <s> Neist oleks võinud saada toekad , rinnahäälel mehi sõimavad , käsi puusa suruvad vene eided , kui nad oma keskkonda jäänud oleksid . </s> <s> Milline ka polnud neile osaks saanud kool , päris kindlasti jäid nad oma arengus pidama kuhugi poolharituse piirimaile . </s> <s> Küllap noored vürst Jussupov ja krahv Obolenski , värsked epoletid õlgadel , läksid nende garderoobidesse nagu oma mõisatalli , et paremat ratsut välja valida ... </s> </p>
<p> <s> Ja ju need plikad , väristades püüdlikult kintse pas de six sillerdavate viiulite saatel , teadsid , kuidas nende protežeed neid vaatavad . </s> </p>
<p> <s> Kui palju on sellest tänaseks säilinud selle maailma olemusest ? </s> </p>
<p> <s> Aga vaheajale minnes nautis ta kogu rõõmuga kitsast ja kaalutut kätt , mis ta varrukat puudutas , küüned nagu viis väikest keelutuld punaselt põlemas . </s> <s> Koridori käänul Mirja nagu komistas veidi , toetus korraks raskemini ta randmele ja mees asetas hoolitsevalt käe ümber ta õlgade ning kasseeris tänuliku ja uhke naeratuse . </s> <s> Kasvust hoolimata oli ta ikkagi kaitsja ja hoidja , tugevam pool . </s> </p>
<p> <s> Ta oli tugevam pool ka kohe peale etenduse lõppu , kui käsi nagu hääletamiseks kergitatud , rahvamurrus teed rajas . </s> <s> Asjalikus lavatagusekoridoris , kus vaid mõni üksik tormaja neid ohustas , kus oli korraga peaaegu vaikne ja puudus ka imetlev-kadestavate silmade pingeväli , heitis Mart pika pilgu üle oma kauni kaaslanna ja küsis , kuidas naine sellise välimusega koju saab ? </s> <s> Tema unustanud nimelt oma auto siit päris kaugele . </s> </p>
<p> <s> Mirja naeratas . </s> <s> " Ja on teil siis auto ? " </s> </p>
<p> <s> Mart ütles , et omal pole , kuid ta võib mõnda vajaduse korral kutsuda . </s> <s> Kiirabi- või tuletõrjeautot näiteks . </s> </p>
<p> <s> Tantsijanna viis ta kaasa garderoobi , ja vallandanud juustest roosi , vaatas pika pilguga meest . </s> <s> Kui nüüd keeraks selja . </s> <s> Seda Mart ka tegi , ja kuna ta seisis akna juures , jälgis ta selle peegelduselt mingi erilise huvi ja vähimagi süümepiinata kleiti vahetavat naist . </s> <s> Mida seal siis nii näha olema pidi ! </s> </p>
<p> <s> Selle kestel lendas sisse keegi tuunikas ja nagu saunalavalt tulnud õhetav liblikas , tegi uih ja Mart küsis üle-õla , kas ta peab välja minema . </s> <s> Aga piiga kiskus juba oma tiibu maha , rookis end vaid liibuva trikoo väele ja kodinaid kaasa kahmates kadus toast , läks vist pesema . </s> </p>
<p> <s> Mirja oli jälle oma tviidis ja pikavarrelise vihmavarjuga , ja ühtlasi oli ta ilmes midagi rahutut ning hullu . </s> <s> Ta silmad olid nagu väikesed laternad . </s> </p>
<p> <s> " Näib , et taksot polegi vaja tellida . </s> <s> Kui lööks nüüd vihmavarju lahti ja tõuseks lendu ? " teravmeelitses mees . </s> </p>
<p> <s> Üks , mis tal puudub , on huumorimeel , mõtles Mart . </s> <s> Tema repliigi peale vaid napilt naertanud , jäi naine endiselt rahutuks . </s> <s> Seda oli tunda ta käest ja puusast , kui ta Mardi kõrval läbi koridoride läks . </s> <s> Välisuksel heitis ta kiire pilgu taevasse ja vabastas teise käe vihmavarju küljest . </s> <s> Tähendab , ootas , et väljas sajab . </s> <s> Muidugi , Londoni harjumused . </s> </p>
<p> <s> See oli üks vaikne isakeseaegsete kipskaunistustega majadega tänav kohe kusagil Pärnu maantee viadukti taga . </s> <s> Ühe sellise maja küljes olevat rõdu näidanud , ütles Mirja : " Minu jagu . " </s> </p>
<p> <s> Mart viskas hindava pilgu . </s> <s> Välisukse link , aknalaud , ukse piirlaud , aknakarniis , trepikatus ja nii edasi , loetles ta mõttes tugipunkte ning ütles : " Kui vaja , siis saab üles küll . </s> <s> Ainult mitte selle mantliga . </s> <s> Lotendav ja määrduv . " </s> <s> See oli sööt ja Mirja võttis selle lennult . </s> <s> Kuidas see võimalik olevat ? </s> <s> Imetlev naeratus ja selgelt väljendatud huvi , kuulamaks , milleks mees võimeline on . </s> <s> Mardi väikest eriarvamust mööda on naised valdavalt jah huvitatud , milleks mees võimeline on , aga nad eelistavad seda ise kontrollida ja mitte lasta endale rääkida . </s> <s> See ainus valdkond Kõiges muus on määrav vaid kõrvaltvaatajaile jäetav mulje — et kas ikka on kadestamist esile kutsuv , kas ikka kõlbab käele nõjatuda ja end autosse pakkida lasta . </s> <s> See , mida üks mees iseendast arvata mõtleb , ei lähe neile korda . </s> <s> Ja see just ongi lõputu konfliktide allikas . </s> <s> Sest isegi temasugune , kes pool elu väga palju hoolitses selle eest , et oleks füüsiliselt silmapaistev , peab selleks " minaks " enda sisemaailma , vaimset mina . </s> <s> Aga naised , nii palju , kui Mart Raja neist taipas , peavad selleks end kui emaslooma . </s> <s> Selles mõttes on nad meestest targemad , sest alles peale möödunud suve ja sügise kergelt mõtlema panevat kogemust hakkas mees taipama , et tema mina on vaid mask . </s> <s> Nii kangesti oleks tahtnud uskuda et ta on just see , mis talle olla meeldib . </s> <s> Aga Mirja taoline teab loomulikust vaistust , et olla tuleb kord daam , kord hoor . </s> <s> See pole üldse arutamise küsimus . </s> <s> Tuleb olla see , mida vajadus emasloomale ette kirjutab , et oma tõelise eesmärgi poole purjetada . </s> </p>
<p> <s> " Oi , tänan , aga ma kardan , et viisakus ei luba nii hilisel tunnil visiiti üksiku daami korterisse , " lausus mees hoolega tembitud huumori ja tõsimeele seguse keeldumise kohvile kutsumise peale . </s> <s> Ta surus ulatatud kätt , ja muheles südamlikult selle hulluvõitu rahutuse ja sunnitud , huuli painutava naeratuse vastuseks . </s> </p>
<p> *** </p>
<p> <s> " Ta sööb su ära , ilma et soolagi saba peale riputaks ! " hoiatas Eha . </s> </p>
<p> <s> Mart oli trepikäänul lausa ehmunud , sest leidis enda ukse kõrvalt trepiastmelt kellegi magamas . </s> <s> Eha oli teda oodates kilekotile istunud ja tukkuma jäänud ning laskis end kaunis tusasena ja külmetavana korterisse juhtida . </s> <s> Nüüd , peale kuuma duši , kuuma tee ja konjaki juures üles sulanud , kuulas ta juba oma tavalises , kerges ja pisut küünilises häälestatuses Mardi balletiõhtu reportaa ? i . </s> <s> " Teine poeb nahast välja , otsib terve kostüümilao läbi , et vapustavat kleiti leida , konfiskeerib kusagilt meeste garderoobist roosi , ja see on sinu tänu ! " </s> </p>
<p> <s> Mart teadis , et sisimas Eha parastab Mirjat , aga ka kardab Marti kaotada . </s> <s> Ta rääkis , et nägi seda Kriid loožis , koos Lembit Piirimäega , muuseas . </s> <s> Naine ei reageerinud kohe . </s> <s> Kulus vist sekund või poolteist , kuni silmad liigahtasid ja ta kerge põlglikkusega lausus : " See tõmbab nad kõik läbi ! " </s> </p>
<p> <s> Kui nad juba voodis olid , seletas ta Mardi lõua all keras nurrudes — ta ei teadvat , kas Piirimäe on selline . </s> <s> Ei oleks nagu . </s> <s> Võib olla Krii üksnes piirab teda . </s> <s> Aga poiss on küll lausa selle peal väljas . </s> <s> Ei põlga kumbagi sugu ära . </s> <s> Ja kus veel võiks lööki olla , kui mitte selles majas ! </s> </p>
<p> <s> Mart , kui tõtt otse välja öelda , ei uskunud Eha juttu . </s> <s> Olla ju võib , et sedagi ette tuleb , aga ega nad siis kõik ... </s> </p>
<p> <s> Eha pani peod ülestikku ta rinnakumerusele ja toetas neile lõua , et saaks lähedalt mehele silma vaadata . </s> <s> " Kas Kalev sulle mõnda ettepanekut teinud ei ole ? " </s> </p>
<p> <s> " Missasja ? " </s> </p>
<p> <s> " Ma arvasin , et tal on oma vanale armastusele järge vaja . </s> <s> Päris tõsiselt kohe ! " </s> </p>
<p> <s> Mart Raja pani ukse kinni . </s> <s> Kui ta vihastas sellise peale , kes oli liiga õrnuke , et talle tuupi anda , siis ta jättis selle lihtsalt rusikatega uksetahvlit põmmima . </s> <s> Alles tüki aja pärast hakkas ta kuulma Eha naerust juttu . </s> <s> " Jumal , milline Valge Tähe Rüütel sa ikkagi oled . </s> <s> Ei , loomulikult , ma tean , et sa pole homo . </s> <s> Kui on keegi , kes seda kindlasti ei ole , siis sina igatahes ! </s> <s> Ei , Henrik ka loomulikult ei olnud , kuigi vanglas teda olevat pruugitud . </s> <s> Kuidas see mulle meeldib , et keegi ei ole selline ! </s> <s> Mitte üksi homo , vaid ka muidu selline tatt , nagu nad kõik on . </s> <s> Ainult ma ei tea , mis su süütusest järele jääb , kuni see film ükskord valmis on . " </s> </p>
<p> <s> " Püüad mind Mirja-kindlaks immutada ? " </s> <s> Mart tundis , et ta algne skepsis selle brüneti naise suhtes oli tänase õhtu jooksul tugevasti murenema hakanud . </s> <s> Eha oli loomulikult nii hirmus oma ja avameelne . </s> <s> Temaga oli lahe olla . </s> <s> Aga Mart oli alati nõrkust tundnud inimeste suhtes , kes oskavad olla . </s> <s> Ja selles polnud Eha Mirja vastane . </s> <s> Ta ei püüdnud neid kahte kõrvutada . </s> <s> Eha oli lähedal , ja ta kartis teda kaotada , samas teades , et endale ta teda hoida ei saa . </s> <s> Mirja oli kaugel ja võõras , aga ta oli hakanud lähemale nihkuma ja tekitas mehe hinges rõõmsat elevust . </s> <s> See oli nagu esmane armumine . </s> </p>
<p> <s> Ta libistas peoga alla mööda naise selga ja tundis naudingut sellest , kuidas keha ta puutele reageerib . </s> <s> Nagu paitatav kass . </s> <s> Nõtkub eest , ja samas surub end tihedamalt käe vastu . </s> <s> Talle tuli kirehoog peale . </s> <s> Oskamata küsida , kuidas siis nii , et eile ei olnud see päev ja täna järsku jälle on , lasi ta end loodusel kaasa haarata . </s> <s> See oli nende öö , kuigi vist mõlemad andsid endale aru , et esmane võlu on lahtunud ja kõiges on natuke tunda abielu rutiini . </s> <s> Võib olla just kummitavad Lembit ja Mirja sundisid neid teineteise vastu hea olema . </s> </p>
<p> <s> Laisal laupäevahommikul vedelesid nad voodis . </s> <s> Polnud võttepäev , polnud ka Allat oodata , sest Mart oli naise hoolitsusest ära öelnud . </s> <s> Teisel niigi pere kõrvalt jooksmist . </s> <s> Kujunes sedasi , et administraator muretses endiselt ta toidupoolise eest . </s> <s> Käis ja kontrollis kapi üle ning tõi ise või lasi mehel tellida , mis vaja . </s> <s> Millalgi ta ka koristas ja mehe suureks üllatuseks ilmusid pesuriiulile puhtad esemed . </s> </p>
<p> <s> Sellel hoolitsusel oli ka üks päris praktiline seletus . </s> <s> Alla käsutuses oli nimelt renditakso . </s> <s> Ta poleks sellega saanud mööda oma sõbrannade kauplusi , ladusid ja ateljeesid kolistada , kui tal Mardi hooldamise ettekäänet tuua poleks olnud . </s> </p>
<p> <s> Hommikupudru ja õhtuse tee keetis mees ise . </s> <s> Lõunati sõi väljas , enamasti Sonni ja Eha ja tihti ka Piirimäe seltskonnas . </s> </p>
<p> <s> " Oled oma tulevase osa juba taganud ? " nöökas Mart ja ehmus ise . </s> <s> Kui tundlik Eha selles küsimuses olla võib ? </s> <s> Tema igatahes kartis lausa paaniliselt jaatavat vastust . </s> </p>
<p> <s> " Ja sina ise ? " </s> <s> Muidugi oli naine pidanud ilmselt palju kordi kahtlustatavana end puhtaks rääkima . </s> <s> See ei pannud teda enam võpatamagi . </s> </p>
<p> <s> " Mida mina ? " imestas Mart . </s> <s> Temal polnud ju mingit karjäärimängu . </s> <s> " Ise muretsed mu süütuse pärast . " </s> </p>
<p> <s> Eha seletas mõnuleval ja laisal toonil . </s> <s> Kui produtsent on parimal juhul kaudne prote ? ee , kui ta just lausa eluliselt huvitatud ei ole . </s> <s> Ja mehed , kui on maitsta saanud , siis enamasti enam ei ole . </s> <s> Aga üks administraatori-mammi võib sulle sellise tähe karjääri teha , et sa ise ka ei usu . </s> </p>
<p> <s> Kas ta peaks siis Alla tõsiselt ette võtma , tahtis Mart teada . </s> <s> Kas see taakaalustaks asja ? </s> </p>
<p> <s> Igatahes olevat see heinakuhi mehest kõrvadeni sisse võetud . </s> <s> Ja kui ta ikka sellel kohal edasi istub , siis pole temasuguse jaoks mingi küsimus Mart ka järgmise filmi jaoks hädavajalikuks teha . </s> </p>
<p> <s> " Ta pole minust huvitatud rohkem , kui näiteks toakoerast , " ütles mees tusaselt . </s> <s> " Kui ma käe sirutaksin , saaksin vastu sõrmi , muud midagi . " </s> </p>
<p> <s> " Kui madalalt keegi oma võlusid hindab ... " resümeeris Eha . </s> <s> Ja pannud jalad põrandale , ringutas õndsalt ägisedes ning patseeris vannituppa . </s> </p>
<p> <s> Sealt tagasi , niiskus kulmudes pärlendamas , puhas ja jahe , surus ta end naeruselt mehe külje vastu . </s> <s> " Mul on üks mõte ! " </s> </p>
<p> <s> " Kellelt sa selle laenasid ? " </s> </p>
<p> <s> " Läheme peale sööki meile . " </s> <s> See oli tal kohe päris tõsine kava . </s> <s> Nimelt pidavat Eha isa Marti noorusest tundma ja on kutsunud , et tahab juttu ajada . </s> <s> Ja millalgi peab ta ju koju minema , miks ei võiks siis mees kaasa tulla . </s> <s> " Ega sa ei pea temalt mu kätt paluma ! " </s> </p>
<p> <s> See mõte ajas mehegi muigama . </s> <s> Tunneb Marti , noorusest ? </s> <s> Mingi mälestuseaim käis korraks läbi alateadvuse , kuid ilmselt oli see mälupete . </s> <s> Mart Raja ei teadnud ühtegi teist Raju peale Eha nimelise . </s> </p>
<p> <s> Seetõttu jäi ta tolle elutoa lävel lausa lolli näoga vahtima . </s> </p>
<p> <s> Nad olid omad kohvid joonud ja jalutanud siia läbi valgeneva talvehommiku . </s> <s> Oli veidi härmatanud ja karge . </s> <s> Ja naljakas tundus , et Vana-Lasnamäe tihedast ja isikupäratust suurelamute summast sai vaevalt kümne minutiga paika , mis meenutas pigem mõnd nimetut maa-asulat . </s> <s> Mõned suured puud , nende all kaks kaheksa-korterilist elamut ja taamal tasane tühi väli . </s> <s> Seljataga avanes vaade Kadrioru pargi latvadelagendikule ja üle selle kaugel sadam ja meri ja vasakul vanalinna siluett läbi sinkja uduvine . </s> <s> Oli võltsimatu pühapäevatunne . </s> <s> Kõik olid unised ja laisad ja alles üksikuid koerapissitajaid oli oma mardustega neile vastu sattunud . </s> </p>
<p> <s> Kuidas oleks Mart Raja saanud uskuda , et omaaegne mitmekordne Eesti meister teises kergekeskkaalus , tema treeningukaaslane rohkem kui kahe aasta jooksul , Eevald Raju , tollal eranditult kõigile omadele Rajukas , on ta noore armukese isa ! </s> </p>
<p> <s> Ta oli seda elutuba veidi teisiti ette kujutanud . </s> <s> Siin oli tõesti nahkdiivan , selline aegadekindel pesa unistavate tütarlaste jaoks . </s> <s> Siin oli ka tume mööbel kolmekümnendaist aastaist . </s> <s> Siin olid laudadel ja riiulil suured toalilled — filodendron , asparaagus , loorber . </s> <s> Aga selle toa vaim ei olnud suurkodanlikult esinduslik ja veidi igav , nagu Mart arvanud oli , vaid soojalt kodune . </s> <s> Põrandal olid kaltsuvaibad ja laual ruuduline , hästi armas lina . </s> <s> Ja mees , kes selle lauaga vööni varjatult diivanil istus oli muidugi vanemaks jäänud , aga ikkagi vana kuradima Rajukas ! </s> </p>
<p> <s> Ta ei tõusnud istumast , sirutas oma pika käe üle laua ja viipas Mardile tooli . </s> <s> Ta sinatas kohe esimesest hetkest , ja omaaegse poisina , kellele võimalus tuntud ässale raundi vaheajal tuult lehvitada suure auna osaks saanud oli , tardus Mart Raja korraks tumma imestusse . </s> <s> Et teda tookord üldse keegi nime pidi teadis ja et tema , ikkagi noorteklassi naga , Rajukale meelde oli jäänud ... </s> </p>
<p> <s> " Istu ! </s> <s> Räägi , kuidas läheb ! " </s> <s> Eevald Raju kergitas end diivanilt ühe hoogsa tõukega ja istus küljetsi toolile ümmarguse laua teisel küljel , ning alles siis nihutas tooli paremini . </s> <s> Ta oli tüsedaks läinud . </s> <s> Puhas , sini-valge ruuduline särk oli ülalt nööpimata ja sealt paistis jäme kael . </s> <s> Jässakas , nagu ta oli , jõuline ja laiaõlgne , olid tal looduse kingina poksijale tarvilikud pikad käed . </s> <s> Need täitsid varrukaid veel praegugi musklipallidega . </s> <s> Ta nägu oli sellise karjääri kohta siiski päris vähe kannatada saanud . </s> <s> Tal oli katkine vasak kulm , mille tõttu silm uudishimulikult või imestavalt pärani seis . </s> <s> Tal oli rohkesti pisiarme . </s> <s> Aga ta igemed olid vigastamata ja ta rääkis seetõttu päris arusadavalt . </s> <s> Ja ainsana koondislastest oli tal toona terve nina . </s> <s> See oli tal lihtsalt loodusest antud madal ja lühike ning enne ringi minekut hõõrus mees soojenduseks hüpeldes seda vaheldumisi küll parema , küll vasaku kindaga . </s> <s> Nina oli terve nüüdki , paras pehme ja lai sadulamügar , mis talle heasüdamliku ilme endis . </s> <s> Selline ilme sobinuks ehk paremini pensionil maadlejale oma paksude kõrvade ja kaelaga , mis lõuapäradest laiem on . </s> </p>
<p> <s> Eha kolistas köögis , sättis ilmselt kohvilauda ja Eevald huikas talle . </s> <s> Tütar tuli uksele ja isa juhatas käeviipega — võtku sealt puhvetist ... </s> </p>
<p> <s> " Oodake enne kohv ära ! </s> <s> Oled sa üldse hommikust söönud ? " </s> </p>
<p> <s> " Too nüüd ... " </s> <s> Mees oli hääle vandeseltslaslikult madalaks lasknud . </s> <s> Küllap oli ta harjunud tütrelt , emast salaja , ennegi selliseid teeneid nõutama . </s> <s> Ja Eha tõigi lauale karahvini ja klaasid ning küpsisevaagna . </s> <s> Eevald valas napsiklaasideks liiga suurtesse pokaalidesse natuke hägust vedelikku ja pilgutas Mardile silma — teeme pattu ! </s> </p>
<p> <s> See oli midagi põletavat ja hullu , ja kui see tulise joana kurgust alla valgus , jäi suu õhetama ning kõht muutus hetkega soojaks . </s> <s> Pipar ja koirohi . </s> <s> Kui kõht on lahti , paneb nagu kasepuust prundi ette , seletas Eevald Raju . </s> </p>
<p> <s> Enne , kui Eha laua kaetud sai , naeris vana poksija juba südamlikult ning meenutas Mardile mingit spordiepisoodi , mis tollel täiesti ununenud oli . </s> </p>
<p> <s> " Ei mäleta , kui ma pidin sulle virutama ... " </s> </p>
<p> <s> Lõpuks Mart taipas , millest jutt . </s> <s> Suure au ja vastutulekuna oli Rajukas ta endale teise sekundandina Soome-Eesti maavõistlusele kaasa kutsunud . </s> <s> Ringinurgas jagas õpetusi ja ropsis ka moe pärast tuult muidugi treener ise . </s> <s> Marti , seda tumedapäist , vilgast ja viisakat poissi oli vaja , et rannamantel mehe õlgadelt võtta , et nööride vahelt ringi karata , kui poksisaapa paela siduda vaja oli See andis võrratu võimaluse tunda end asjaosalisena ja näha lõpuks tõeliselt suurt võistlust nii lähedalt , kui veel vähegi võimalik . </s> <s> Nii et pidid puhuti end nööridest eemale kallutama , kui ei tahtnud küünarnukiga saada . </s> </p>
<p> <s> Eevaldil olid ta võimsa ülakeha ja musklis käte kõrval kuivetud ja nõrgad jalad . </s> <s> Ringis ta ei hüpelnud , vaid kõndis lühikeste sammudega . </s> <s> Ja seda hiilivat liikumist kartsid kõik , kes teda tundsid , sest hoolimata väikesest kehakaalust , oli tal meeletu löök . </s> </p>
<p> <s> Poksilöök ei saa toetuda loomulikult võluvaibale . </s> <s> See , mida keha toodab ja käed kohale viivad , see jõu kontsentratsioon kehapöördesse , mis sajandiku sekundi jooksul kindlasse punkti paisatakse , peab toetuma põrandale jalgade kaudu . </s> <s> Nii et kui sa ka ei hüple ja kas või peaaegu paigal seisad , on jalad ikkagi saanud matši vältel paraja sauna . </s> <s> Karjääri lõpetamas , oli Eevald juba lausa hädas krampidega , mis võisid ta vastasele söödaks anda , tehes mehe kõige võimatumates kohtades liikumisvõimetuks . </s> <s> Seega siis samal ajal , kui Raims laisalt rätikut ropsis ja midagi täiesti arusaamatut oma segipekstud lõugade vahelt mörises , pidi Mart ringi kargama ja neid judisevaid , valusalt tõmblevaid jalgu masseerima . </s> <s> Pehme silitamine seal ei aita . </s> <s> Oli vaja ajada küüned lihastekimpude vahele , tekitada valušokk , mis oleks võimsam signaal , kui iseeneslikud krambitõmblused , ja tõrjuks need välja . </s> </p>
<p> <s> Jah , nüüd talle meenus nagu läbi udu , et korra Rajukas krääksatas nagu vana grammofon ja ähvardas talle kindaseljaga äiata . </s> <s> Eks poiss läinud võistluseõhkkonnas ilmselt liiale . </s> <s> Ja oli ka põhjust ähmis olla . </s> <s> Vastane , soomlaste uhkus , nende Euroopa-hõbe Ahonen oli vist nimekaim poksija , kes kunagi sellesse ringi saanud . </s> </p>
<p> <s> Rajukale oli see elu võimalus , sest murda end rahvusvahelisele areenile läbi N.-Liidu kadalipu on sama hea , kui miljonist ainus võiduvõimalus kätte saada . </s> <s> Ja ta oli vist kakskümmend kaheksa aastat vana ja kümme aastat pidevalt koondises olnud . </s> <s> Nüüd oli tal tervis otsas ja see oligi ta viimane spordiaasta . </s> <s> Mart teadis teda ka väljaspool võimlat . </s> <s> See lüheldane ja võimsa ülakehaga mees kandis musti pükse ja halli tviidpintsakut , enamasti sinihalli päevasärki ja ristlipsu . </s> <s> Tal oli heleblond säbrus soeng , ta oli rahulikult enesekindel ja heatahtliku ilmega . </s> <s> Ühesõnaga , poiss oleks tahtnud meeleldi tema moodi olla . </s> <s> Ja nüüd järele mõeldes tundus naljakana , et just sellel samal võistlusetalvel pidi Eevaldil kodus ta öid segama nuttupirisev pisitütar . </s> <s> Sportlane oli ilmselt alles äsja abiellunud . </s> <s> Kui palju sellist , mida mehed iialgi omavahel ei räägi ! </s> <s> Terve ta elu , millest Mardi jaoks ainuoluline poks vaid väikese osa moodustas . </s> <s> Kummaline küll , see neile lauda kattev noor naine oli tollal alles hiljaaegu sündinud . </s> </p>
<p> <s> Tekkivas joobes kangastus aina üks kombinatsioon sellest matšist . </s> <s> Rajukas oli Ahoneni pika kavaldamisega lõpuks otse Mardi ette nurka ajanud ja valmis teda nööridesse suruma , et siis läbi töötada . </s> <s> See oli mingi võimatuna tunduv löök , vasakule põiklemiselt antud lühike vasaksirge , mis tuli Eevaldi kaenla alt lõuga ja tal hetkeks pildi segi võttis , ning samas oli soomlane juba ise nurkasuruja , sest pääsenud , ründas ta aegamisi pöörduvat , peaaegu liikumisvõimetut vastast vabalt positsioonilt . </s> <s> Ja järgmisel hetkel oli põhjanaabrite uhkus keset ringilina ristseliti maas . </s> <s> Ta ei teadnud , milline pauk võib tulla , kui Rajukas löögi kuhugi toetada saab . </s> <s> Ja too oligi virutanud , ise seljaga ülemisele nöörile nõjatudes . </s> </p>
<p> <s> Ahonen ajas siiski jalad uuesti alla , ja selleks , et teda jälitada ja pehmeks löödult õnneks võtta , oli Eevald Raju lihtsalt liiga hädas oma jalgadega . </s> <s> Kõigi arvates ta võitis , aga nagu sellised selgelt määramata tulemusega kohtumised maavõistlustel ikka , otsustati see lihtsalt lauakohtunike arvuga . </s> <s> Selles matšis olid kaks neist soomlased ja üks eestlane , ja nii need hääled ka muidugi langesid . </s> </p>
<p> <s> Mida ka otse saalis ja valju häälega , mida hiljem omavahel keegi öelnud poleks , lõi Rajukas käega ja naeratas . </s> <s> Nii need asjad käivad ! </s> <s> Ja kõigele pani krooni Ahonen ise , kes keset riietusruumi saginat tuli juurde ja tõstis Eevaldi käe . </s> </p>
<p> <s> Kummaline segu karmist võitlejast ja haruldaselt heasüdamlikust inimesest , istus see vana poksija teisel pool ümmargust lauda Mardi vastas ja nad mõlemad olid kiiresti jõudnud lobisemise staadiumisse . </s> <s> Mart Raja , kellel puudusid korralikud joomakogemused , oli lasknud end kaasa haarata ja üle meelitada punktist , kus oleks veel võinud taibata , et see põrgulik naps peab olema palju kangem , kui neljakümne kraadine . </s> <s> Kui ta siis lõpuks aru saama hakkas , oli tal juba üsna ükskõik . </s> <s> Ta vaid pidurdas veidi tempot ega joonud enam klaasi päris põhjani . </s> <s> Igatahes nad naersid ja seletasid teineteise võidu ja Eha noogutas parastavalt ning teatas , et läheb poodi . </s> </p>
<p> <s> Kui uks käinud oli , õngitses Eevald Raju kusagilt esile lühikesed alumiiniumkargud ja krapsas püsti . </s> <s> Alles nüüd nägi Mart , et sõbra vasak püksisäär on korralikult viiki pidi kokku lapatud ja haaknõeltega kinni pandud . </s> <s> Ja see võttis ta vaikseks . </s> <s> Mees käis korra esikus ja tuli tagasi ning istus Mardi vastu . </s> <s> Ta tahab rääkida ... </s> <s> " Plika petab sind ! " </s> </p>
<p> <s> See ei löönud just kaineks , aga tõsiseks võttis korraks küll . </s> <s> Olevat üks noorem mees , mingi pangaasjamees , kellel ka filmiga asja . </s> <s> See on tal aina sabas , nad on mitu korda siingi käinud . </s> </p>
<p> <s> " Ma tean , " ütles Mart . </s> </p>
<p> <s> " Ja miks sa sellel tolkusel silmnägu üles ei äesta ? " </s> </p>
<p> <s> " Mis see päästaks ? " </s> <s> Ta lisas , et pole kindel , kas neil midagi tõsist on ja kas seda ka tulemas on ... </s> </p>
<p> <s> Eevald kummardus tema poole ja hakkas vaiksel häälel rääkima . </s> <s> Kui tema oleks siis teadnud Olid ju need Helmi Puuri aastad ja haigus ja tagasitulek . </s> <s> Peaaegu nagu rahvuslik usutunnistus ! </s> <s> Ja plika nurus ja naine ka toetas ja Eevald ise mõelnud , et eks see ballett ole ju ka midagi nagu võimlemist . </s> <s> Nemad ju tegid kogu aja võimlejatega ühes saalis trenni . </s> </p>
<p> <s> Ei , Henriku vastu polnud tal lõpuks ju midagi . </s> <s> Mõnus vend oli , ainult et just temaga ühevanune , vist ainult paar aastat noorem . </s> <s> Ja teise naise mees ka ja Aga kõik need teised Tema ju neid küll näinud ! </s> <s> Plikal on ju siin oma tuba Aga mis sa teed , pole enam jalga all , et õpetaks neid . </s> <s> Ja mis kasu sellest olekski . </s> </p>
<p> <s> " Sinust on mul hea meel , aga kas sa peadki niisugust naist tahtma ? " </s> </p>
<p> <s> Esikust oli tulijat kuulda . </s> <s> Mart andis märku ning sõber jäi sõnapealt vait , naeris suletud sui ja vehkis endale joodiku kombel keelavalt käega . </s> </p>
<p> <s> Kui Mart siis koos Ehaga tagasiteel oli , naeris ta ja kirus ja istus vahepeal , et lasta maailmal seisma jääda . </s> <s> Ja ta küsis endalt ja Ehalt , kas tema , Mart Raja peab niisugust naist tahtma , kes teda mingi pangasaksaga petma kipub . </s> <s> Ja ta palus Eha Raju nimelisel baleriinil mitte vahele rääkida , sest tema on eluaja väga tõsine inimene olnud . </s> <s> Tema mäletab küll , kuidas plikad talle otsa naersid , kui ta veel noor ja ilus poiss oli Ja tema ei lasknud ennast juba siis ümber sõrme keerata . </s> <s> Ja tema ei võtnud teise mehe narritud plikat naiseks . </s> <s> Ja tema oli oma lastele hea isa ja naisele aus mees . </s> <s> Ja no-jah , no-jah ja ta hakkas nutma . </s> <s> Aga kui nad juba korra Kui nad on , saage minust aru ! </s> </p>
<p> <s> Eha seisis millegi pärast rinnutsi tema ees ja hoidis tal mantlikaelusest kahe käega kinni ja katsus talle midagi seletada , aga Mart palus tal tee pealt ära minna , sest tema on iseseisev inimene ja tema läheb nüüd koju . </s> </p>
<p> <s> Ja rohkem ta sellest ei mäletanudki , kui ta mingil väga ebamäärasel kellaajal pimedas korteris ärkas . </s> <s> Peale tualetti tuikumist , peale lääge kraanivee endale loginal sissekallamist , peale selle , kui tegi kindlaks , et ta pulss märatseb nagu pikamaajooksjal , taipas ta aegamisi , et on korteris üksi ja põeb ränka pohmelust . </s> <s> Nagu suur raipesööja lind , laskus loiult ta õlale must mure . </s> <s> Kui see täisjoomine nüüd äkki on just see tegur , mis ta maksa taas šokiseisundisse viib Tähtaeg , kui ta oleks pidanud Hiiul tervist kontrollimas käinud olema , oli juba mööda . </s> </p>
<p> *** </p>
<p> <s> Kogu pühapäev kulus enesepõetamisele , aga tunne ei läinud paremaks , vaid hoopis hullemaks . </s> <s> Keha valutas . </s> <s> Nagu oleks temast linttraktoriga risti ja põigiti üle sõidetud ja siis veel peal pööratud ! </s> </p>
<p> <s> Mees katsus eilseid sündmusi ritta seada , aga miski kõiges selles ei hakanudki klappima . </s> <s> Kui nad läksid , oli hommik ja kui tulid oli hiline pealelõuna . </s> <s> Kiskus juba videvikuks . </s> <s> Mida nad Rajukaga ka poleks kokku jahvatanud , ei saanud see ometi viit tundi võtta . </s> <s> Kas ta magas seal majas osa peatäiest välja ? </s> <s> Ja mida ta võis küll kokku jahvatada Eevaldile nii , et Eha kuulis , küll Ehale endale ? </s> <s> Ilus oleks ju olnud , kui Eha siiski vaatama oleks tulnud , ja see , et teda polnud Äkki ilmus Piirimäe Lemps kusagilt välja , äkki amelevad nad Rajuka meelepahaks Eha toas ? </s> </p>
<p> <s> Tont sellega taga , aga ta enesetunne oli lihtsalt haletsusväärne . </s> <s> See ei saanud olla üksnes kaater . </s> <s> Ja selleks , et seda taluda , otsis mees puhvetist pudeli ning kulistas sealt . </s> <s> Peale seda tuli talle natukeseks uni , ja kui ta siis ärkas , oli tahtmine uluda . </s> <s> Tal oli ühtaegu palav ja vappekülm ja ta kurk valutas ja ta silmad valutasid . </s> <s> Millalgi kesköö paiku hakkas ta arvama , et tal on lihtsalt gripp , mis tal ka oli . </s> </p>
<p> <s> Allat muidugi hommikul ei tulnud , vaid hoopis hiljem , kui paviljonist oli mitu korda helistatud ja tema , küll mingil teadvusekorrusel kuulnud telefonitirinat , ei taibanud toru otsa roomata . </s> <s> See helistamine jäi nagu eelmisesse ellu , millega tal mingit asja olema ei pidanud . </s> </p>
<p> <s> Kusagil keset hommikuhalli valgust oli murelik kahvatu näosõõrik ja määramata aja pärast , mantel lahtiselt valgel kitlil , keegi venelanna , kes temalt tulutult mingeid täiesti tarbetuid asju teada tahtis . </s> <s> Seejärel pakkus Alla talle tablette ja andis hingata midagi , mis nina ja kurgu nõelu täis ajas , aga ka veidi kergendust tõi . </s> <s> Siis oli jälle hulk aega päästvat üksindust . </s> <s> Talle tuli pähe , et peab klosetti minema . </s> <s> Ja kui ta sealt tagasiteel magamistuppa oli jõudnud , kuulis ta kedagi välisukse kallal muukivat , aga see oli talle ükskõik . </s> <s> Ta lõdises linade vahel ja manas maapealt ära elu , mida sellise vaevaga elada tuleb . </s> <s> Tulija oli juba tükk aega eestoas ja köögis toimetanud , ning ilmus ilmselt magamistoa uksele . </s> <s> See ei olnud Alla , see keegi käis kergelt ja vilkalt ja Mart lootis salamisi , et see on Eha . </s> <s> Ta keeras end selili ja pööras näo ukse poole . </s> <s> Pikk ja sale , heleroosas kodukleidis ja valge rätt juustel , seisis seal ja naeratas oma rahutut naeratust Mirja Rose . </s> <s> Tal oli kandik ja kandikul aurav tass piparmünditeega . </s> <s> Tal oli ka midagi süüa , aga sellest keeldus Mart kindlalt . </s> <s> Ta jõi , silmist valupisarad jooksmas , sest kurk oli ikkagi päris hull . </s> <s> Siis lamas ta ja puhkas ja käskis Mirjal kaugemale hoida , sest tal pole ju ometi grippi vaja . </s> <s> Ja naine naeratas ning lausus selles imelikus toonis , mille tõelist sõnumit Mart ikka veel lugeda ei mõistnud — Mirjal olevat selle aasta gripp juba Inglismaal läbi põetud . </s> <s> Ta ei karda seda . </s> </p>
<p> <s> Mees oli lihtsalt liiga lömmis , et rohkem rääkida . </s> <s> Tema arust ei kuulunud just võrgutavaimate omaduste hulka paha hingeõhk , higist lehkavad kaenlaalused , korpas huuled ja rähmas silmad . </s> <s> Aga juua tahtis ta küll , ja iga natukese aja tagant . </s> <s> Tal polnud siin hommikumantlit ja nii pidi ta iga kempsureisi jaoks kapist talvemantli otsima , et mitte oma judisevatel säärtel ja kortsus ning läbihigistatud pesus eestoas igavlevast naisest mööda käia . </s> </p>
<p> <s> Palavik oli hakanud langema ja mees muutunud mõtlemisvõimeliseks . </s> <s> Ta küsis ikka ja uuesti , kas täielik isupuudus on üksnes gripist ? </s> <s> Ise küll korraliku koolituse saanud ja korra juba minekuvalmis olnud , tundis ta sellest mõttest siiski hirmu , või õigemini küll loidu ja lootusetut muret . </s> </p>
<p> <s> Ärganud keset ööd täiesti selge peaga ja puhanult , ütles ta endale välja , mida tegema peab . </s> <s> Kõigepealt tahtis ta suure võileiva ja sellel paksu kääru suitsusinki . </s> <s> Teiseks tahtis ta korralikku kuuma vanni . </s> <s> Ja kolmandaks vajas ta puhast pesu ning puhtaid linasid . </s> <s> Mantel õlgadel , toetudes asjadele ja seinale katsus ta kuidagi kööki jõuda , ning ta jäi tükiks ajaks elutoas seisma ja tunnistama . </s> <s> Diivanil lamas mingi vormitu kuhil , ja see kuhil hingas kuuldavalt . </s> <s> Mida Mirja ka endale alla ja peale leidnud oli , seal ta siis magas , ja see oli Mardi jaoks teataval määral lõbus üllatus . </s> </p>
<p> <s> Pannud teevee tulele , hiilis mees vannituppa ja päästis kraanid jooksma . </s> <s> Tagasi köögis , puistas ta tee otse kruusi ja valas selleks ajaks juba keema läinud vee peale . </s> <s> Siis tegi ta endale kaks võileiba singiga , mis tänu Alla mustkunstnikuvõimetele tal tõesti kapis oli . </s> <s> Ta hammustas ja mälus ja luristas tulist teed peale , käies täissuuga vahepeal vannikraane sulgemas . </s> <s> Siis lamas ta kõrvini tulises vees ja lasi punase nupuga kraanist vaikselt lisa niriseda . </s> <s> Talle kippus uni peale , ja ta teadis väga hästi , et kuum vann on haigusest nõrgale kehale raske katsumus . </s> <s> Õieti käis võistlus — kumb väsib enne , kas haigusi tekitavad bakterid või mees ise . </s> <s> Gripi viirust ei ohusta muidugi miski , aga sellest on keha juba jagu saanud . </s> <s> Nüüd oli vaja ennetada tüsistusi põhjustavate pisikute vandenõud ja neile põrgu kuumaks kütta . </s> <s> Ta lootis , et märkab õigel ajal järele jätta ega kaota vannis teadvust . </s> </p>
<p> <s> Keset seda oleskelu jahmus ta korraks end lausa pulkkangeks , kui enda kohale kummarduvat nägu silmas . </s> <s> Ja mida tema siis siin nüüd omaarust tegevat ? </s> </p>
<p> <s> Kust kuradi kohast see naisterahvas küll öösärgi välja on võtnud ? </s> <s> Tähendab , tuli sellega , tuli päris teadlikult mehe korterisse magama . </s> <s> Ja nagu kingituseks etendab tema siin meesakti . </s> <s> Ta polnud isegi seepi kasutanud , vahustajast rääkimata . </s> </p>
<p> <s> Imelik oleks küll olnud häbenema hakata , kui naine ise tuleb . </s> </p>
<p> <s> Ta ei katsunudki end õigustada , vaid ütles lihtsalt , et püüab filmimist võimalikult lühidalt häirida . </s> <s> Ja kui Mirja talle rääkima hakkas , millega ta riskib , käskis ta sellel endal ka vanni ronida . </s> </p>
<p> <s> " Kas kohe ? " naeris baleriin imestunult , ja kui Mart mühatas , et kas või kohe , tõmbas endal särgi pika palumiseta üle pea . </s> <s> Ta kergitas graatsiliselt jala üle vanniääre ja kiljatas . </s> <s> Vesi põletavat . </s> </p>
<p> <s> Mart Raja oli mõndagi elus teinud , kuid südaöösel koos tantsijannaga vannis ta polnud veel kunagi käinud . </s> <s> Ta volksas välja , ja oligi viimane aeg , sest samas pidi ta tasakaalu kaotama . </s> <s> Pulss oli meeletuks läinud ja veri kohises peas ning silme eest kiskus pimedaks . </s> </p>
<p> <s> Nii ta seal siis vankus võdisevatel jalgadel ja maadles kraanikausiga , kuni tundis , et keegi teda õlgadest toetab . </s> <s> Ja nagu mingi üleminekuta lamas ta peagi oma voodis , jahedate puhaste linade vahel , kuiv pesu seljas . </s> <s> Tal oli veel natuke iiveldust , aga see näitas möödumise märke . </s> <s> Ja alasti baleriin istus ta kõrval ning silitas kerge käega ta laupa . </s> </p>
<p> <s> " Kas nüüd tuli aru pähe ? " </s> </p>
<p> <s> " Lollus on haigus , mida tuleks surmanuhtlusega karistada ! " </s> </p>
<p> <s> Naine tõusis ja läks toast välja ning tänavavalgusest oli küllalt , et näha , kuidas ta rebase kombel märgi jalajälgi täpselt ühele sirgjoonele laob . </s> <s> Ülisaledad polnud eluski Mardi maitse olnud , aga midagi külmalt kaunist oli temaski . </s> </p>
<p> *** </p>
<p> <s> " La-lal-laa , la-lal-laa , lal-la-lal-lal-laa ! " laulis Mart Raja ja tegi õhus tantsijannadele hoogu andvaid liigutusi , ja nad tulid valssi keerutades kõik tema eest rivis läbi ja viimane neist langes seljaga ta käele , kerkis takti ületamata ja tegi varvasseisust täispöörde ning liugles õdedele järele . </s> <s> Mihkel Kont lavastas ühte esimestest vabatantsuseadetest . </s> <s> Siin , harjutussaalis nad ainult korra keerlesid ta lennukate käte haardeulatuses . </s> <s> Filmi jaoks pidid nad siit lendu tõusma ja läbi Kadrioru lossi saalide ja treppide liuglema , maani roosas poolläbipaistvas siidis . </s> <s> Aga seal polnud suurt tantsuspetsialisti Mart Raja neid enam juhendamas , ja sellest oli mehel endal lausa kahju . </s> <s> Lõpuks ometi teadis ta , mida teeb , või kui just norida , siis mida teeb Mihkel Kont . </s> </p>
<p> <s> Kolm päeva , mis ta Mirja Rose valvsal hoolel kodus köha ja kurgupõletikku ravis , olid ta pilku tundmatuseni avardanud . </s> <s> Mees oli küll pettunud , kui paviljonis avastas , et Ehaga on tal koostöö praktiliselt lõppenud . </s> <s> Nad on oma armatsemised ja riiud jõudnud lõpuni teha ja naine tantsib parasjagu Vanemuise lasteballetis Metsaema . </s> </p>
<p> <s> Mart tundis end nagu uuestisündinuna . </s> <s> Ja siin neid nümfe lennutades uskus ta ise , et nood tõesti tema luulelise lennukuse õhutatuna vaimus hõljuma hakkavad . </s> <s> Mida need tüdrukud temast ka tegelikkuses arvanud poleks ... </s> </p>
<p> <s> " Tema hoog , tema usk ... " oli Mirja rääkinud . </s> </p>
<p> <s> Solistieeldustega tantsukooli lõpetanud , polnud Mirjale pikkuse tõttu õiget paarilist leitud ja nii ta Vanemuisesse karakterosi tantsima sattuski . </s> <s> Oled korra natuke liiga pikk ja sellele ainsale pikale poisile meeldib üks teine ja sina ka ei anna end käperdada ja oledki valmis mürgisegajaid nõidu ja põhjatuult tantsima . </s> <s> Mis siis need karakterosad muud on ! </s> <s> Ongi kogu su loodetud karjäär . </s> <s> Ja ta tantsis neid mitu aastat , ilma mingi võimaluseta eduks . </s> </p>
<p> <s> Siis see M K neile ilmus koos uute ideedega ja teostumatuna näiva lavastuse kavaga . </s> <s> Ja kohe esimesel trupi ülevaatusel oli ta Mirja välja viibanud ja lasknud tal paar etüüdi teha . </s> <s> Nagu Mardil just äsja , oli ta näol olnud präänikumugija pruntnaeratus ja ta oli kätega saatnud püüdlikusest lõhkeva tantsija igat liigutust . </s> <s> " Jah , " oli Kont öelnud . </s> <s> " Milline anduv selg ! </s> <s> Ja millised dramaatilised käed ! " </s> <s> Ta oskas süüdata . </s> <s> Sest kõik need lootuse kaotanud teisest ja kolmandast reast olid äkki lahvatanud nagu tunglad . </s> </p>
<p> <s> Kustutada ta enam ei osanud , sest kui lavastus oli oma elu elama hakanud ja Kont Tallinna läinud , olid neiukesed veel tükk aega õilmitsenud ja mitmed olid mõne kättesaadavama meestantsija pärast omavahel kakelnud . </s> </p>
<p> <s> Sest Mihkel oli tunne ja kirg ! </s> <s> Ja seda nüüd meenutades oli vahepeal suureks solistiks ja pedagoogiks tõusnud Mirja Rose heldinud , ta oli Mardi kõrval võtetele tulnud ja Kalev Sonnilt loa saanud selles cordeballeti reas esimest tantsijat hõljuda . </s> <s> Strausi valss oli just see , mis ta nostalgiale praegu täpselt vastas . </s> <s> Ja omal ajal oligi ta selles reas esimesena keerelnud . </s> <s> Tema nimelt ei jäänud Tartusse omasugustega armukeste pärast kaklema , vaid tuli Mihkli tuules ja toel Tallinna ning murdis end siin uksest sisse . </s> </p>
<p> <s> Mart Raja sai alles mõne aja pärast ja teistest allikatest kuulda , et Mirja oli ka just Tartus lähedase inimese soosingu kaotanud , samal ajal , kui ta Mihklist uue sõbra leidnud oli . </s> </p>
<p> <s> See , muuseas , oligi tema eluvõimalus , sest nii Mihkel ise , kui Mirja olid mõlemad ebatraditsioonilised tantsijatüübid , ja mehe rühmatantsule ja soolonumbrite ehitatud koreograafia oli ka naisele lahendus , mille ta põhjani kasutas . </s> </p>
<p> <s> Kui Mart õigesti aru saanud oli , toimus see kusagil kümneaastases minevikus , kui Kont oli Leningradi revüüst tagasi ja polnud veel üle Balti mere kippuma hakanud . </s> <s> Mõni kinnitas , et sinna oli ta nimelt koormavaks muutunud armukese eest põgenenud , mis ehk polnud võib-olla lausa õel vale , igatahes aga ka mitte kogu tõde . </s> <s> Ja selle meretaguse tööga oli ta endale Läänes nime teinud , nii et Mirja Londoni-kutsegi lõpuks nende sidemete tõttu teoks sai . </s> </p>
<p> <s> Mirja ise seletas , et Mihkel oli eelkõige konkreetne tunne , armastus kui idee . </s> <s> Sest mis olevat armastus traditsioonilise balletis ? </s> <s> Teatav hulk tantsuelemente , markeerimaks midagi , mis on kanoniseerunud suudlusega tipnevale füüsilisele lembele . </s> <s> See on Okasroosikese või Tuhkatriinu automaatne närbumine oma Printsi kätele , see on midagi , mida kõlbab näidata lastele . </s> <s> Selles pole kirge , rääkimata vägivallast või vaenust , mida armastus ka enamasti naturaalselt sisaldab . </s> <s> Mihkel Kondi armastus oli alati kalk , kirglik ja halastamatu . </s> <s> See oli inimesele peale langev antiikne saatus , katsumus , see oli leek , milles sa kas hävisid või siis pidid end sellest vabaks võitlema . </s> </p>
<p> <s> Mart oli Mirjalt küsinud , kus oli see kõik tollel rohelisel aasal , kus sumisesid mesilinnud ja laperdasid liblikad , kus Laps-Prints ja Laps-Printsess oma süütuid mänge mängisid . </s> </p>
<p> <s> Kiire ja valus naeratus oli üle tantsijanna palge libisenud . </s> <s> Jah , oli ta öelnud — ta andis neile , mida nad küsisid ! </s> <s> Tema kallal järati aina ta kirgede moraalituse teemal ja tema siis ulatas kriitikutele nagu huntidele noa otsast leivapala , et nad seda lavastust vaadates taga igatsema hakkaksid toda musta ja punasega maalitud tõehingust , millest nad nüüd ilma on . </s> <s> See oligi ju suure meistri viimane lavaseade . </s> </p>
<p> <s> Mart Raja oli elu jooksul pidanud küllalt palju kokku puutuma vägivaldsete inimestega , nii meeste kui naistega , kelle hingepõhjas lõõmas kirg end kõige võikamal kombel maksma panna . </s> <s> Sest just niisugused kipuvad võitluskunste õppima , kuigi neist enamasti selleks eriti asja ei ole . </s> <s> Ta oli ka aimanud neid jooni , mis viisid sadismi seksuaalsete vormide juurde . </s> <s> Mart Raja oli nendega karmilt käitunud ja oma trennigrupid niisugusest elemendist alati puhtaks teinud . </s> <s> Ta polnud kunagi suutnud mõelda , et selles valdkonnas võiks olla midagi ihaldatavat , rääkimata siis , et selline asi peaks kuuluma vaimsesse kultuuri , kuigi see muidugi kuulus ka kultuuri nagu igale poole mujalegi . </s> <s> Ja Mirjalt neid jutte kuulates muigas mees kurvalt ja kurjalt . </s> <s> Ja see oli suunatud tema enda , selle Mart Raja pihta , kes ta kuni möödunud sügiseni olnud oli . </s> </p>
<p> <s> " Te naerate ! " oli tantsijanna talle öelnud , ja mees jättis katsegi naisele seletada , mille üle ta sarkastiline on . </s> <s> Nagu tal oli selle naisega huvitav suhelda , nii sama kindlalt ei olnud tal mingit lootustki ennast mõistetavaks teha . </s> <s> Mirja Rose nimelt üldse ei eeldanudki , et mees tahaks mõistetud olla . </s> <s> Nagu kadunud Kondiga , tahtis ta ka Mardiga üksnes kiselda omade ihade ja huvide nimel . </s> </p>
<p> <s> Kõik see kippus väsitama . </s> <s> Ei teadnud kunagi , millal need närvilised huuled naeratamast lakkavad ja mossi kisuvad . </s> <s> Ja tagasitulek oli veel hullem , sest Mirja kohe kuidagi ei saanud lihtsalt normaalset inimlikku suhtlemistooni võetud , vaid peale pikka vingukiskumist pidi ta lagedale tulema peaaegu häbitu enesealandusega , mis katarsisesse suubuks ja alles sealt võiks uuesti alata tavaline kahe inimese vaheline jutuajamine . </s> </p>
<p> <s> Nii oli Mart tänulik juhusele , mis vähemalt peale võttepäeva ta Mirjast lahutas . </s> <s> Nimelt , imelik küll , et praegu , kus Eha kohal ei olnud , sigines tööpäeva lõpuks kohale Lembit Piirimäe . </s> <s> Ta lasi Kalev Sonnil Mardi kutsuda ja küsis viisaka inimese jaheda reserveerituse toonis , kas mehel oleks temaga aega pärast kuhugi koos sööma minna . </s> <s> Tal olevat neljasilmajutt . </s> </p>
<p> <s> Mis jutt võib Lembit Piirimäel Mart Rajaga olla , seda mees kuidagi ära mõistatada ei osanud . </s> <s> Duši all lobistades naeris ta mõttest , et too enesekeskne ja väga korrektne inimene võiks tahta äkki teada , mis suhted on Mart Rajal tema armukesega , see tähendab Ehaga . </s> <s> Polnud ju seegi lausa võimatu , aga ka mitte usutav , sest nad ei elanud ju ometi duellikutsete ajastul . </s> </p>
<p> <s> Mirja jäi maha mossitama , kui need kaks meest linnahämarusse kadusid . </s> <s> Nimelt oli Lembit jalamees , millest Mart järeldas , et küllap tahab pangasaks hilise lõuna kõrvale ka kerge napsi võtta . </s> <s> Väljavalitud söömakoht valmistas pettumuse . </s> <s> See oli mingi slaavi urgas kusagil keldris . </s> <s> Oli korralik köök , aga purpuri ja rohelisega kaunistatud pime kelder hakkas hingele nagu ka see kriminaalse hõnguga keskkond . </s> <s> Seda Mart ütleski , kui nad oma tellimuse tätoveeritud kätega ja lühikese , laubale kammitud juuksetukaga kelnerile esitanud olid . </s> <s> Ta nimelt sõnastas selle umbes nii , et neist aastaist jätkuks vist mitmeks pikaks elueaks , mis selle koopa asukatele mõistetud on . </s> <s> Ta vaatas enda vastas istuva mehe puhta , kuivetu näo ilmet . </s> </p>
<p> <s> " Arvata võib , " soostus Lembit Piirimäe . </s> <s> Tema olla veendunud , et mida lähemalt sa selle seltskonnaga lävid , seda vähem on sul neist tüli . </s> <s> Temal olevat siin töökoha juures asuvas paigas oma jooksev arve . </s> <s> Ja ta ei vaeva eriti pead , mida need inimesed väljaspool seda keldrit teevad . </s> <s> Ja kohe lisas ta , et nende tulevane jutt ongi just neil teemadel . </s> <s> Ta päris , kas vastab tõele , et Mart Raja on töötanud ühe turvafirma väljaõppejuhina ? </s> <s> Ja saanud väga reserveeritud jaatava vastuse , päris , mis taust mehel on ? </s> <s> Kust on pärit need teadmised ? </s> <s> On tal kunagi millegi muuga tulnud tegelda , kui ainult käsitsivõitluse õpetamisega neile turvajaile ? </s> <s> On ta olnud sisulise turvatööga kokkupuutes ? </s> <s> Millega ta muidu tegeleb ? </s> </p>
<p> <s> Paistis , et ta kõike , mida Mart rääkis , niigi teadis , sest ta ei süvendanud küsimusi ja noogutas kiiresti , enne veel , kui mees oma vastuse lõpetada jõudis . </s> </p>
<p> <s> Et miks ta seda pärib ? </s> <s> Nimelt on nende pank otsustanud välja vahetada kogu turvateenistuse koosseisu . </s> <s> Ja nad vajavad meest seda juhatama . </s> <s> Tema üksi ei saa selles valdkonnas midagi otsustada , aga kui Mart Raja , nagu ta ise väidab , on hetkel tööta ja perspektiivita , kui teda huvitab korralikult tasustatav ja lugupeetav ametikoht , siis on Lembit Piirimäe valmis tema kandidatuuri toetama . </s> </p>
<p> <s> " Kas te seda ka siis edasi teete , kui ma praegu kohe " jah " ütleksin ? " </s> </p>
<p> <s> Südamlikkust ei olnud nende jutus mitte grammi võrragi . </s> <s> See oli nagu kusagilt rikaste ja ilusate seriaalist maha kirjutatud äriline jutuajamine , aga see viimane küsimus näis mehele siiski nalja tegevat . </s> <s> Ta ilmselt ei oodanud , et vestluskaaslane osutub põikpeaks , mida aga tegelikult talle pakutav ametikoht just eeldama pidanuks . </s> </p>
<p> <s> Mart võttis jutu oma kätte . </s> <s> Närinud hõbepaberisse keeratud kanakoiba ja hambavahed mineraalveega puhtaks loputanud , hakkas ta loetlema . </s> <s> Tema eeldab , et turvatalituse juht ei tohiks olla kuigi seltsiv inimene ja tal ei peaks olema ta tööpaiga lähedal suurt tutvuskonda . </s> <s> Loomult peaks ta olema kangekaelne ja korrektne , parem , kui tal poleks mingit sidet nende ringkondadega , kus vene miilits ja praegused isehakanud detektiivikontorid allmaailmaga sõbraliku pere moodustavad . </s> <s> Loomulikult ei tule kahjuks käsitsivõitluse ja diversioonialane koolitus . </s> <s> Ja seda kõike ta on . </s> <s> Aga ta tahab väga teada , mis on selle kõige taga , sest ta on loomult kahtlustav inimene . </s> <s> Ja seda ei pea härra Piirimäe talle siin rääkima hakkama , sest nii lihtsameelne ta nüüd ka ei ole . </s> <s> Kui keegi on midagi otsustanud teisele inimesele pähe määrida , siis oskab ta ka mistahes moel põhjendada , miks ta seda teeb . </s> <s> Ühe sõnaga , Mart Raja tahab asja üle mõelda , tahab korralikult tingimustega tutvuda , ja enne ei luba ta mitte midagi . </s> </p>
<p> <s> Ta ei joonud koos selle , ikkagi päris sümpaatse mehega piiskagi , lasi sel oma viskiklaasi juures nohiseda ja nad leppisid kokku , et jätkavad seda juttu , kui panga juhtkond on otsustanud temaga tutvuda ja talle olusid lähemalt tutvustada . </s> </p>
<p> <s> Siin pakuti talle midagi , mis oleks tõesti tema ala , mõtles Mart . </s> <s> Ja samas oli ta kindel , et sellest nagunii asja ei sa . </s> <s> Miks , seda ta öelda ei osanud . </s> </p>
<p> *** </p>
<p> <s> Ta polnud loomult seltsiv inimene . </s> <s> Eriti andis see tunda meeste puhul . </s> <s> Siin oli ilmselt mängus veel mõlemapoolne altkulmu vaatamine Eha pärast . </s> <s> Mart andis endale muidugi kogu aja aru , et Lembit Piirimäe võib teda vaadata teatava pilguga , mida mehed kuidagi endale meeldida lasta ei taha . </s> <s> Ta teadis küllalt palju Mardi elukäigust , seda oli ta huvipuudusest vastuste suhtes ju selgelt tunda . </s> <s> Miks siis ei võinud ta teada , milliseid lembesõnu Mart kasutab , mil viisil meeldib talle naist hellitada . </s> <s> See kahtlus jäi igatahes hinge , kuigi sellele väitis vastu toonane episood Kalev Sonni pool , kui Eha ei teinud nende kokkukuulumisest mingit saladust . </s> <s> Aga ega see midagi ei pidanud tähendama . </s> <s> Kalev oli tema kohale kutsunud , sest Eha arvatavasti kahtles , kas Marti järgmisel päeval paviljonis voodisse saab . </s> <s> Pole võimatu , et seda telefonikõnet kõik pealt kuulsid , enne juba teades , milleks see võetud . </s> <s> Seda võis teada ja arvatavasti teadiski Lembit Piirimäe . </s> </p>
<p> <s> Mart ei osanud arvata , kui avalikult selles maailmas neid asju aetakse . </s> <s> Ta oli siin võõras . </s> <s> Ja ainus viis olla naeruväärsusest üle , oli arvatavasti olla mitte mingil juhul moraalsem , vaid amoraalsem , kui nemad ise . </s> <s> Selle Rasputini aseaine üle , näib , et ei muiga mitte keegi . </s> </p>
<p> <s> Mornilt mõlgutades astus mees mööda teenindusmaja kondiste sammaste eest , ja nagu seal alailma tuul tõmbab , keerutas iiling talle praegugi liiva ja tolmu näkku . </s> <s> Oli nimelt mõni kraad külma . </s> </p>
<p> <s> Keegi pikk daam pikas tumepunases mantlis jäi talle teele ja naeratas rahutult oma lopsakate huultega , mis näisid õitsevat kaames näos . </s> </p>
<p> <s> " Kuhu nüüd ? " küsis Mirja Rose . </s> <s> " Jälle mõnele ärilisele kokkusaamisele ? " </s> </p>
<p> <s> Kui leidus tunnistajaid , kas või anonüümseid , nagu siin õhtuse kojuminekutunni bussiootajad , käitus naine alati täiesti perfektselt . </s> <s> Nääklus ja kiusakus olid peidetud vähemalt kõrvaltvaatajate jaoks laitmatu viisakuse varju . </s> </p>
<p> <s> Mart Raja tundiski end selle silmapaistva naise seltsis hubaselt kohe , kui nad enam omavahel ei olnud . </s> <s> Mõlemad teadsid täpselt , mis küsimuse ümber nad nägelevad , see oli koguni omalaadselt humoorikas . </s> <s> Ja praegusel tunnil oma üksildasse urgu tõmbuda polnudki mingit isu . </s> </p>
<p> <s> Nad jalutasid läbi linna , mille öised tuled olid mõlemale kunagi tähendanud kogu elutäiust . </s> <s> Nüüd oli kõik tuhmunud . </s> <s> Kumbki oli omal kombel elutõotuses pettunud . </s> <s> Ja sellest polnudki lugu , et need tähetunnid ja pettumusteaastad üldse ühte aega ei kuulunud . </s> </p>
<p> <s> Ta ei taha praegu süüa , pareeris baleriin Mardi ettepaneku . </s> <s> Kui vaataks , mida sel linnal praegu pakkuda on ? </s> </p>
<p> <s> Kauplused olid muidugi tühjad nagu tondikoopad . </s> <s> Meeletu inflatsioon oli kogu kauba minema pühkinud . </s> <s> Erandiks olid muidugi valuutapoed , kuigi nende vastu ei tundnud huvi isegi Mirja , kes küll oleks ostuvõimeline olnud . </s> <s> Ta ütles — see on see viimane kribukrabu , lennujaamade shopingu viimases urkaski ei pakuta sellist haledat surrogaati . </s> <s> Naist huvitas hoopiski vaimsem asjakülg . </s> <s> Käsitööletid Musimäe juures ja Müürivahes olid tulede aegu hõredaks jäänud , sest turisti , kes veel kaine oli ja midagi valmis ostma , enam naljalt ei leidunud . </s> <s> Enamjagu neist näis teadvat , et seal halvasti valgustatud paikades rahakotiga taskus ringi käia ei maksa . </s> <s> Vastu tuli vaid poolpurjus soomlasi , viskipullo nagu vasikal otsapidi suus . </s> </p>
<p> <s> Aga keset Viru oli tuntud headuses vanakraamipood , ja seal jätkus neil päris tükk aega vahtimist . </s> </p>
<p> <s> Mirja Rosel oli rafineeritud ja tundlik ehetevaist . </s> <s> Ka lauahõbe ja portselan kuulus tema maailma . </s> <s> Seevastu suhtus ta märgatavalt jahedamalt kujutavasse kunsti . </s> <s> Ega siin poes seda küll eriti olnudki , mida vaadata tasunuks . </s> <s> See oli tüüpiline kommertskunst , mis aastaid paremate korterite seinu ehtinud . </s> <s> Enamasti respekteeritav , aga siiski keskpärane . </s> </p>
<p> <s> Raekoja platsil meenus mõlemale vana antikvariaat , ja Mart Raja ei osanud oodatagi , mis ahvatlus teda seal varitseb . </s> </p>
<p> <s> Esimene mulje — tühjus . </s> <s> Kirevad lakk-kaaned ümber Lääne massirämpsu . </s> <s> Paar sületäit kurvalt kortsus ja hatuseid " Loomingu Raamatukogusid " , siis sellist erialast kõrgintellektuaalset ja võõrkeelset , millega polnud omi võimeid mõtet isegi hambaid murdma panna . </s> <s> Ja näiski , et võiks lahkuda , kui mitte üks riiaka olekuga ja lihtsakoeline naine poleks kõrvalruumi uksel kõva häälega seletanud . </s> <s> Tema tahtvat " sellest rämpsust " lahti saada , ja kohe . </s> <s> Et poleks tarvis enam käia ja küsida , kas miskit on ära ostetud . </s> <s> Mardi rinnakorvis läks kitsaks , sest raamatupatakast , mille ümber seletati , paistis ühe paksu köite apelsinivärvi selg . </s> </p>
<p> <s> Mart sai nina vahele , ja ületades kasvatuse keelde , päris , kas naine on valmis mõnda temale otse müüma . </s> <s> Ei , loomulikult ei osta ta kogu patakat , seletas mees , sest kolmandik oli seal " Seiklusjutte maalt ja merelt " . </s> <s> Teda huvitab see paks kollane . </s> <s> " Mis mees maksab ? " tundis eit huvi . </s> <s> Mart teadis , et ta võiks õnne proovida , olgu pealegi , et kaks naist , kes asja tundsid , seda pealt vaatasid — Mirja ja antikvaar . </s> <s> Aga sellised trikid ei olnud ikkagi tema ampluaa . </s> <s> Ta küsis poetöötajalt — mis maksab Vold . </s> <s> Vaga " Üldine kunstiajalugu " ja kui naine seda ütles , sundis enda kõhukoopas maha valusähvatuse . </s> <s> Teades täpselt , et ükski asi siin maailmas odavamaks ei lähe , maksis ta summa , millest alles aasta tagasi oleks ise öelnud , et hullumeelne . </s> <s> Seejärel leidsid nad ühe kohviku , kus ta midagi Mirjale söömiseks tellis , ise vaid kohvi limpsis , ja suutmata oma õnne ikka veel uskuda , raamatu samas lahti lõi . </s> <s> Valge polaarrebane Mirja kaelas kõditas nii hõrgult põske , kui tõmmu tantsijanna ta õlale nõjatudes ja teise käega lihapirukat pudistades kõrvalt huvi tundis . </s> </p>
<p> <s> Rodin . </s> <s> " Mõtleja . " </s> </p>
<p> <s> Kõige üle ilkuma laskunud sajand oli sellest , algselt " Põrguväravate " Danteks mõeldud võimsast teosest teinud koos " Mona Lisaga " pilapiltide objekti . </s> <s> Nii pidi seda tundma igaüks , kellel kunstiajaloost ka mingit aimu poleks olnud . </s> <s> " See ongi kahekümnes sajand , " ütles mees tasahääli . </s> <s> " Üheksateistkümnes söandas luua , meie ei söanda enam isegi muigamata vaadata . " </s> </p>
<p> <s> Ta tundis , et sai naisele pihta . </s> <s> Kaua silmitsenud , nii et ta vaospeetud hingaminegi Mardile sisetunnet reetis , sirgus Mirja tuhmunud pilgul ja tõmbus viivuks endasse ega öelnud sõnakestki . </s> <s> Ja see ongi suurim tunnustus , mõtles mees . </s> <s> Kui me võtame vaikides teadmiseks ega labasta mõne õelusega . </s> </p>
<p> <s> Pärast pikki koos veedetud päevi tunnistas Mirja kord ühel avameelsuste õhtul — ta olevat tummaks jäänud , kohates inimest , kes ei ilgu , kes söandab tunnistada suurust . </s> <s> Ja olevat tõepoolest õigus , et Mart on Baleriin ehmus vait ja mees ei saanudki teada , kes ta siis olevat ja kelle meelest . </s> <s> Ega ometi jälle Eha jutud , kes võis ainsana teda vähegi lähemalt teada . </s> <s> Polnud võimatu . </s> <s> See klatš pidi siinse kultuurieliidi seisuveega tiigis kohe rokase ja kobrutava pinnakihi all aina kihama . </s> <s> Et on ometi keegi Põgene , vaba laps ! </s> </p>
<p> <s> Tema eneseiroonia võttis vahel lausa haiglase vormi . </s> <s> Ta polnud tõepoolest iseendas kahelnud , või siis ainult vahetevahel , kuni kord sai ennast vaadata teda ümbritseva maailma pilguga . </s> <s> Sestpeale oli veel üksnes eneseiroonia see ainus võimalik paik , kuhu peituda . </s> </p>
<p> <s> Pärast tuli jälle see tüütu probleem . </s> <s> Mirjast lahti saamiseks näis olevat ainus võimalus ta taksoga koju viia . </s> <s> Igal muul juhul kippus ta aina Mardiga kaasa . </s> <s> Ja ennast üksi autosse laadida ning minema kihutada tema juba ei lasknud . </s> <s> Kui oled käinud tõelises maailma pealinnas , ehkki endises , tead päris hästi , et suurilm pole neis küsimustes sootuks nii vaospeetud , kui meie usume . </s> <s> Ei ole siin peenutseda midagi . </s> <s> Ta hoidis mehe mantlivarrukast küüntega kinni . </s> <s> Ja püüdis mees kas või veidigi survet avaldada , pistis vinguma nagu nisa otsast ära võetud kutsikas . </s> </p>
<p> <s> Tänaseks õhtuks oli naisel varuks üllatus küsimuse näol : " Kas pool seitse õhtul on hilja , vara või just õige aeg visiidiks üksiku daami korterisse ? " </s> </p>
<p> <s> Mart hakkas naerma . </s> <s> " See tuleb mulle üllatusena , nii et ei maksa pahandada , aga ei lilli , ei mälestuseset mul kaasas pole . " </s> </p>
<p> <s> Maja oli jahe . </s> <s> Kogu linn olevat pooliti kütmata , seletas Mirja . </s> <s> Tema ei saavat aru , miks Mardi juures nii soe on . " </s> </p>
<p> <s> Mart teadis nüüd , miks . </s> <s> Omal ajal olevat samas trepikojas elanud majavalitsuse peainsener . </s> <s> Nii et drosselite seadmisel torumehed lihtsalt natuke pugesid . </s> <s> Aga naisele ütles ta — see tulenevat isiksuse kiirgusest , mille peale tantsijanna tegi nurruvat häält ja puudutas põsega mehe pintsakuõlga . </s> <s> " Seda ei lase ma kunagi meelest , " lausus ta . </s> <s> Tema isiksuse kiirgus olevat ilmselt tunduvalt jahedam . </s> <s> Poetanud mantli mehe kätele , kadus ta vannituppa ja väljus sealt villases sviitris ning samasugustes karupükstes . </s> <s> Ja tema oli vist küll ainus naine , kellele see kostüüm suurepäraselt sobis . </s> <s> Mingeid vorminüansse kaotamata , andis paks soonikkude talle just puuduva jao ümarust juurde . </s> <s> Ta pani köögis teevee gaasitulele ja viis Mardi tuppa . </s> <s> Selles toas polnud õieti midagi . </s> <s> Üks raamaturiiul , maas nurgas stereokombain , paks karvavaip kõlarite vahel põrandal . </s> <s> Samas suur vaas punaste lehtedega vahtraoksaga . </s> <s> Ja keset põrandat nagu altar , tohutu kušett , millel kuhjas patju ja tekke ning kõige otsas pildiga plüüšvaip naturaalses suuruses tiigriga . </s> <s> Aseme kohal laes oli avar sofitt kahe kuldse klaaskolviga soojenduslambiga . </s> <s> Näis küll nii , et siin majas jumalikustati voodis viibimist . </s> </p>
<p> <s> Mart ei mõistnud , kuidas saab ennast mugavasti tunda toas , kus pole ühtegi tooli . </s> <s> Ajast , kui ta võis väsimust tundmata terve õhtu harkistes muskleid mängitada , oli igatahes palju aastaid mööda läinud . </s> </p>
<p> <s> Mõne aja pärast , kui Mirja maalilises poosis patjadel lesis ja graatsiliselt teed rüüpas ning mees ta sängiveerel istus , sest põrandal oleks veelgi hullem olnud , küsis naine otse . </s> <s> Mis temas valesti olevat ? </s> <s> Miks ta Mart Rajale ei meeldi ? </s> <s> Kas mees on otsustanud Eha Rajule truu olla ? </s> </p>
<p> <s> Polnud vaja mõtteid lugeda , et sealt mürgist irooniat aimata . </s> <s> Kuigi seda sõna ennast ei tarvitatud , oli see iga repliigi taga aimata . </s> <s> Lits on teatavasti naine , kes meeldib mehele , keda rääkija endale ihaldab . </s> <s> See ongi ainus kriteerium . </s> <s> Kui Mirja end avalikult pakub , siis tema loomulikult ei ole lits ega ka kuidagi muidu siivutu . </s> <s> Naised teavad väga hästi , et mees tunneb end alati süüdi olevat , kui ta on sunnitud möönma sümpaatiat ( ka ) mõne teise naise vastu ja ründavad südametult . </s> </p>
<p> <s> " Kõik on õige , " ütles Mart . </s> <s> " Armastus on ka minu käsitluses nagu antiikne saatus , mis sulle peale langeb , ja palju kergem on end päästa eest põgenemisega , kui pärast meeleheitlikult vabaks võideldes . " </s> <s> Ta nimelt olevat ettevaatlik inimene , lisas ta muiates . </s> <s> Kõige selle mängu juures teadis mees hästi , et see , kuidas ta käitub , pole üldse Mart Raja vaid Mihkel Kondi käitumine . </s> <s> Mart Raja ei saanud eluski naisi alandatud , olgu peale , et nad seda aeg-ajalt lausa anuvad . </s> </p>
<p> <s> Joonud tassi tühjaks , ta tänas ja tõusis . </s> <s> Tal on osa õppida , vabandas ta . </s> </p>
<p> *** </p>
<p> <s> Loomulikult ei hakanud Mart Raja kodus osa õppima . </s> <s> Tal polnud tegelikult üldse aimugi , mida tal järgmisel päeval teha lastakse . </s> <s> Kalev Sonn võttis lühikeste kaadrite kaupa . </s> <s> Need mõned sõnad või äärmisel juhul paar lauset jäid meelde , kui ta neid vahetult enne võtet kuulis ette öeldavat . </s> <s> Aga üksi tahtis ta täna tingimata olla . </s> <s> Ta ei suutnud ikka veel oma õnne uskuda . </s> <s> Päikesevärvi köide näis kuumavat läbi kilekoti . </s> </p>
<p> <s> See oli olnud üks valusamaid loovutusi , mida tal elus kunagi teha tulnud . </s> <s> Liikus kuuldus uuest ja eriti efektiivsest ravimist , mida arstid ka Siljale soovitasid . </s> <s> Mitte keegi ei uskunud loomulikult , ka Silja ise mitte . </s> <s> Neil oli kitsas käes . </s> <s> See oli just peale turvafirma teenistusest lahkumist . </s> <s> Ühest tunniandja palgast ei jätkunud nelja inimese elamisekski , mingitest eksootilistest imeravimitest , mille toime juba teoreetiliseltki võimatu ja lootusetu , rääkimata . </s> <s> Aga hetkel oli seda apteegis ja mees võttis karmil käel riiulist mõned raamatud , millest ta teadis , et neid saab kohe müüa . </s> <s> Kunstiajalugu oli üks neist . </s> <s> See oli seal riiulis tolmunud aastaid . </s> <s> Lapsepõlves oli ta selle kallal nohisenud ja emalt lisateavet nurunud . </s> <s> Nüüd polnud tal enam lihtsalt juhustki olnud seda avada . </s> <s> Ega löönud ta kaant lahti ka tol päeval , sest kahe tunde vahel võideldes oleks tal raskeks läinud . </s> </p>
<p> <s> Ta oli teinud midagi , mida ta ei tohtinud isegi kahetseda . </s> <s> Kuigi ravim võttis Siljal ainult juuksed peast lahti ... </s> </p>
<p> <s> Avanud lõpuks laualambi valguskoonuses raamatu , kohates neid , kunagi palju kordi vaadatud pilte ja libistades silmi üle tekstilõikude , avastas mees , et ta sellest , siia kaante vahele mahutatud varamust õieti midagi polnud haarata mõistnud . </s> <s> Siin oli süsteem , mille riismeid ta vaid endas oli kandnud , ja neist uskus ta piisavat , kui selle suurteose loovutas . </s> </p>
<p> <s> Üks , mille ta nüüd enda jaoks uuesti leidis , oli perspektiivi tunne . </s> <s> Lõpmatusse kaduvas ajas oli inimkond aina pürginud looma oma jäädvustust nende päevist ja inimestest selles . </s> <s> Tuhanded aastad olid mööda läinud , kivisse raiutud näod aga mõjusid eile elanutena . </s> <s> Kord kandis nende kujutis elurõõmu ja ilujanu pitserit , kord alandus aeg religiooni ees põrmu , et sealt vanu tõdesid vaevaga taas avastades jälle päikesse pürgida . </s> </p>
<p> <s> Miks ka mitte , " Mõtleja " kõlbas ajamärgiks vägagi hästi , kuigi oleks ka mõne teise sümboli otsida võinud . </s> </p>
<p> <s> See oli omamoodi täiuseni arenenud maailm , mis muide ongi hävingu ettekuulutus . </s> <s> Nagu kord antiikajas , kus inimeseks peeti vaid orjapidajaid , orje aga koheldi kui elusinventari , oli ka möödunud sajandi lõpp täiuslik üksnes kõrgkihtidele . </s> <s> Britid olid oma inimmassi ülejääkidega hädas olles avastanud võimaluse neid kaugetesse kolooniatesse saata , kui nad kas või leivatüki vargusega vahele jääda mõistsid . </s> <s> Samal ajal oli emamaal kiiresti kuhjunud jõukus loonud rikastele terveid linnajagusid . </s> </p>
<p> <s> Prantsuse arenev majandus oli samuti kõrgkihtide linna õitsema pannud . </s> <s> Samal ajal , kui nälgivad ja verd köhivad kunstijüngrid äärelinna kohvikutes haput veini võlgu nurusid , viskus Seine ääres taevasse luksuslik arhitektuur . </s> <s> Vaimueliit elas selle jõukuse paistes . </s> </p>
<p> <s> Näib , et teravamad kontrastid valitsesid Saksamaal . </s> <s> Austria-Ungari kordas Pariisi vaimsust , või mine tea , ehk kordas Pariis Viini . </s> </p>
<p> <s> See oli rahu aeg , väidab mõnigi autor . </s> <s> Rahu ja nauding näisid iseloomustavat ka Vene kunsti . </s> <s> Olid , jah juba nii impressionistid kui peredvi ? nikud , aga ei üht ega teist tahtnud märgata muud , kui vaid üksikud , eriti terava vaistuga metseenid . </s> <s> Akademism õitses . </s> <s> Keset seda üldist täidlast rahulolu kõrgusid toonased tipud . </s> <s> Rodin nende hulgas , kuigi temast väidetakse , et ka tema oli impressionist , skulptuuris nimelt , mis on muidugi üks vaieldav määratlus . </s> </p>
<p> <s> Teise , sootuks varasema ajastu loojaku ja koidiku piiril oli seisnud Dante , kelle mõtte suurus mõjus veel sellel järjekordsel ajastu piirilgi . </s> </p>
<p> <s> Preisi kahurvägi oli tümisevalt koputanud juba aegade jäävuse uksele . </s> <s> Viimane kena , uhkete mundrite ja rohelistel aasadel kulgevate näidislahingute sõda oli prantslastele häbistavalt lõppenud , sest Ruhri terasest suurtükid ütlesid oma põlgliku sõna Prantsuse pronkssuurtükkide kohta . </s> <s> Keegi veel ei teadnud , et selle sama põlvkonna noortele langeb osaks au kogeda moodsa massisõja elamusi kõigest nelja-viiekümne aasta pärast . </s> <s> Keegi ei tahtnud veel teada , millisesse elusasse põrgusse veereb lõbusalt vilistav progressi ekspress . </s> </p>
<p> <s> Nüüd võiks kujutleda , et sellel natuke operetlikul ajal kivvi raiutud Dante just sellest põrgust mõlgutabki . </s> <s> Siis pakkus see liha ja vaimu kontrast vaatajaile igatahes veel tõsist elamust . </s> </p>
<p> <s> Mõne aja möödudes kündsid Pariisi sillutist Preisi kauglaskesuurtüki mürsud , selle särava maa meessugu aeti nagu lambaid tapamajja , surema Verduni mürgitatud õhu käes . </s> </p>
<p> <s> See massisurm mingist haisevast pilvest — gaasirünnak — jäi paarikümneks aastaks Euroopa rahvaste hirmuunenägudesse kummitama . </s> <s> Võib kujutleda linlast tihedates kvartalites , kellele puhast õhku hingamiseks niigi aina nappis . </s> <s> Arenev lennundus meenutas neile , et olenemata sõjaoludest , võib surm saabuda peaaegu hääletuna ja sügaval öötunnil otse taevast . </s> </p>
<p> <s> Need eelaimused ei saanud teoks nii süütul ja peaaegu luksuslikult mugaval kujul . </s> <s> Sest enne uue sajandi pooleni jõudmist ilmnes , et surm ei tule öösel hääletult , vaid mootorirüma ja sireenihuilete saatel , pommide ulgudes . </s> <s> Ja vanad , tihedad , nukumajadena nikerdatud kvartalid muutuvad tuletormide pesadeks . </s> <s> Keset varisevaid seinu ja taevasse paiskuvaid katuseid möllavad tulekahjud põhjustavad sellise tõmbuse , et sinna tulemöllu kistakse elusalt söestuma ka need , kes julgevad vaid läheneda , lootuses kedagi ehk päästa või aidata . </s> </p>
<p> <s> Küünilise punkti sellele masstapamajale pani muidugi see ülipomm , mis lõpuks kõik tükiks ajaks keeletuks võttis . </s> <s> Jaapani linnadele tehtud aatomirünnakud ei olnud selle sõja ei laastavaimad ega ohvriterohkeimad , teame me täna . </s> <s> Aga iseenesest idee , et üksainus lennukilt alla heidetud ese võib asendada mitu ööpäeva kestvaid masspommitamisi , olles oma absurdsuselt ja mõistusega haaramatuselt lausa täiuslik , pidi suu kinni panema igal targutajal . </s> </p>
<p> <s> Kui inimkonnal oleks küljes helivaljuse nupp , mõjunuks samuti , kui keegi selle kinni oleks keeranud . </s> <s> Mart Raja küll ei osanud öelda , millist harmoonilist ja mõistusepärast maailmavaadet oleks veel pärast seda saanud jutlustada . </s> <s> Kristus oli kaks tuhat aastat oma verepisarais okaskrooni kandnud , ja temaga oli nüüdsest kõik . </s> <s> Inimese harmoonilisusega oli kõik . </s> <s> Hingerahu ja headusega ja kõigega , mille nimel tasus elada , oli kõik . </s> </p>
<p> <s> Kui ellujäänud sõjast kokkuvõtteid tegema hakkasid , leidsid nad inimnahast valmistatud lambivarje ja seebivabrikuid ja põletusahje ja muidugi ikka veel meeletult palju elusädet endas kandvaid skelette . </s> </p>
<p> <s> Kui lunastavana ka ei tundunud Nürnbergi tribunal , suleti juba seal teadlikult silmad hoopis suurema ja kohutavama timukatöö ees . </s> <s> Enamgi veel . </s> <s> Selle režiimi esindajad osalesid auväärses kohtupidamises süüdistajatena . </s> <s> Sest palju arvukamat ja lootusetuses õudsemat ajalookoledust poleks jaksanud valgustusajastu järelmõjudest ikka veel midagi mäletav Lääs enam oma hinges vastu võtta . </s> </p>
<p> <s> Midagi ei saa maha vaikida . </s> <s> Kõik tungib ka läbi suletud uste ja kinni pigistatud laugudele , hakkab kummitama pimeduses ja muudab unenäod hirmunult higiseks . </s> </p>
<p> <s> Sajandi teine pool on olnud lootusetu lahtiütlemine kõigist illusioonidest . </s> <s> Mass oma harimatuse ja jõhkruse demonstratiivses esitamises ütleb selges keeles , mida ta arvab õhtumaisest maailmakäsitusest . </s> </p>
<p> <s> Mees ei saanud kuigi pikalt oma bibliofiilse aarde juures unistada . </s> <s> Uksekell ajas ta võpatama , ja tasa torisedes , sest oli veendunud , et leiab trepimademelt ühe tõmmu daami , läks Mart Raja avama . </s> </p>
<p> <s> Kõhnukese naisesilueti asemel laiutas trepikoja valguse taustal midagi ääretult kopsakat ja tasasel nohinal hingavat . </s> <s> Keda tahes , aga re ? issöör Kalev Sonni sel tunnil oma ukse tagant leida ta küll poleks oodanud . </s> </p>
<p> <s> Mees oli purjus . </s> <s> Mitte just maani täis , ja seda niisuguse kere juures naljalt ei juhtugi . </s> <s> Ta oli natuke vaaruv ja nohisev ja lehkas tublisti viina järele . </s> <s> Oma nina alla pomisedes , kobis ta tuppa ja pani lauale viskipudeli , kust veerandi jagu rüübatud . </s> </p>
<p> <s> " Ah et oled ennast sisse seadnud ? " </s> </p>
<p> <s> Mart Raja oli siin just Sonni õnnistusel elanud ligi kaks kuud . </s> <s> Nüüd siis , kus töö juba lõpukorral , tuleb saks ise soolaleivale ! </s> </p>
<p> <s> " Otsi midagi hammustada ! " </s> </p>
<p> <s> Mart läks sõnalausumata kööki , lõikas leiba , vorsti ja tõi need lauale . </s> <s> Ta katsus välja mõelda , kuidas sellest külalisest pääseda . </s> <s> Teda häiris sinatamine . </s> <s> Sonn oli mõne aastakese noorem , pidas ise võtetel kogu aja teietamisest kinni . </s> <s> Nad olid algusest peale teineteisesse kaunis jahedalt suhtunud . </s> </p>
<p> <s> " Kus sa Mirja peitsid ? " </s> </p>
<p> <s> " Puges suurest häbist voodi alla , " ütles Mart ja Kalev Sonn mühatas naerma . </s> <s> Lasknud hääle vandeseltslaslikult madalaks , kummardus ta Mardi poole , kes end ebamugavalt tundes eemale kallutas . </s> <s> " Tõsi või ? </s> <s> On magamistoas , jah ? </s> <s> Kutsu siia ! " </s> </p>
<p> <s> Mart ei teinud kuulma ja ka viskiklaasist ütles ära . </s> </p>
<p> <s> Ei ole kerge , seletas režissöör . </s> <s> Võtteperiood on raske aeg . </s> <s> Helindamine ja montaaž on veel hullemad , aga siis sa ei pea kogu aja nii mures olema . </s> <s> Need mõned inimesed , kes seal mängus on Kui miski ei klapi ja aeg üle jookseb , siis ei maksa see just eriti midagi . </s> <s> Aga võttevärk ! </s> <s> Sonn raputas oma suurt pead . </s> <s> Tal oli lai nina , mis kogu aja kuuldavalt nohises , ta heledad juuksed kleepusid laubale , mehel oli natuke läppunud hingeõhk ja ihulõhn . </s> </p>
<p> <s> Mart Raja teadis nüüd , miks see mees talle ei istu . </s> <s> Selles võimsa kerega loomas voolas kõik vaid tema enda mõtte ja meele kohaselt . </s> <s> Nagu teda tööle värvates , nagu temalt kopulatsioonistseeni nõudes , nagu praegusel hetkel , ei tulnud mehele pähegi , et maailmas võiks eksisteerida ka kellegi teise tahe ja arusaam . </s> <s> Enesekeskne peab filmimees loomulikult olemagi , või muidu ta oma tööd lihtsalt ei tee . </s> <s> Aga Mart Raja , kes oli väga tundlik , kui teda hoolimatult koheldi , leidis , et ta võib olla sunnitud arvestama selle mehe tahtega töö ajal , igatahes peale kella üheksat õhtul oma elupaigas küll mitte ! </s> <s> Ta kuulas Sonni targutamisi . </s> <s> Tema tegevat oma vanast sõbrast filmi . </s> <s> Nende mälestuste nimel tasuvat ennast tappa ... </s> </p>
<p> <s> Mart mäletas , mida Eha öelnud oli . </s> <s> Ega ta ei pidanud selle naise jutte just piibli tsitaatideks pidama . </s> <s> Aga mingi võimalus oli sellelgi asjal tõeks osutuda . </s> <s> Ta katsus režissöörile öelda , et ihkab üksi jääda , see aga vangutas laitvalt pead . </s> <s> " No oled sa ka ikka . </s> <s> Jõuad magada küll veel ! " </s> </p>
<p> <s> Ja mõne aja pärast leidis paksmagu , et ta vist ei sõidagi täna koju ... </s> </p>
<p> <s> Mart läks esikusse ja sulges vaheukse . </s> <s> Ta riietus ja jõudis väljuda enne , kui Kalev järele tuli . </s> <s> Oli sulailm , tuuline ja rõske . </s> <s> Oli just selline , et sa lihtsalt pidid end mahajäetuna tundma . </s> <s> Esialgu mõtles ta vaid natuke jalutada ja minna siis uurima , kas sellel sõnnil pole igavusest pähe tulnud edasi rännata . </s> <s> Siis aga taipas , et see oleks ka kogu ta vabadus . </s> <s> Kui mees ära läinud ei ole , siis enam ta Marti vähemalt vastu hambaid saamata kuhugi minna ei lase . </s> </p>
<p> <s> Muidugi oli sama trammitee lähedal üks rõduga korter ja seal suure sofiti all kuninglikult avar ase ... </s> </p>
<p> <s> Jalad kandsid hoopis paeklindile ja pärast väikest jalutuskäiku koputas ta ühele uksele . </s> <s> Ta ootas karkude kompsatusi , kuid uks avanes , ilma et tulijat eelnevalt kuulda oleks olnud . </s> <s> Kahvatus valguses seisis võõras naine , heledais juustes tublisti halli , silmad heatahtlikult küsivad , ja Mart kukkus vabandama . </s> <s> Kas ta saaks rääkida Eevald Rajuga ? </s> </p>
<p> <s> Ei , nad ei maganud veel , ja tulgu aga julgesti edasi , kutsus esikuuksele kompsanud vana kamraad . </s> </p>
<p> <s> Mõne aja pärast istusid nad teetasside taga ja Eevald miilustas : " Ema Kuule siis ! " </s> <s> Ja naine tõrjus teda tasakesi käeservaga . </s> </p>
<p> <s> Muidugi jäägu neile ! </s> <s> Ei ole mingi küsimus ! </s> <s> Ja kus talle rohkem magada meeldiks , Eha toas või elutoas diivanil ? </s> </p>
<p> <s> Selle paari kodusus nakatas . </s> <s> Mart uuris Vaike Rajut kaunis avalikult . </s> <s> Polnud mingit kahtlust , kust see kehvade jalgadega ja võimsa ülakehaga gorilla nii proportsionaalse ja harmoonilise tütre oli võtnud . </s> <s> See väike hallipäine naine oli tasakaalukalt naerune ja lihtne , kuid mingi kahtluseta palju intelligentsem oma muidu küll igati sümpaatsest mehest . </s> <s> Tema huuli jumestav ilme lummas . </s> <s> Kogu aja oli tunda , et jõudsid sa vaevalt rääkima hakata , kui ta juba su mõtte haaras , sellele vastust vormis , seda sinu teemaarenduse kohaselt seades . </s> </p>
<p> <s> Kui tuttav ta tundub , ütles Mart . </s> <s> Tal on kogu aja tunne , et on naist kunagi varem koguni hästi tundnud . </s> </p>
<p> <s> " Ai , ai , ai , emme ! " viibutas Eevald sõrme . </s> <s> " Tunnista üles , naine ! " ja nad kõik naersid . </s> </p>
<p> <s> Veel teinegi mõnus tähelepanek — Vaike Raju küll tõrjus vargsi mehe viinanorimist , küll taunis pilguga kahemõttelisi nalju , aga kusagilt polnud tunda , et tema , kaheldamatult palju arenenum ja vaimsem , oma mängukarusse halvasti suhtunud oleks . </s> </p>
<p> <s> Kui ta siis Mardi Eha tuppa oli viinud ja aset seadis , lausus ta , olles ise parajasti seljaga mehe poole . </s> <s> " Eha on teist palju rääkinud ... " </s> </p>
<p> <s> " Mida oskaksin ma selle peale öelda ? " sõnas Mart . </s> <s> " Muide , kas te olete õpetaja ? " lisas ta ootamatult pähe karanud oletuse . </s> </p>
<p> <s> " Nagu teiegi , " noogutas naine . </s> <s> " See paistab välja , teist ka ! " </s> </p>
<p> <s> Mees lamas pimeduses . </s> <s> Siin oli tõesti pime , sest linn jäi kaugele eemale . </s> <s> Siin oli sügavalt vaikne . </s> <s> Siin lõhnas koduselt . </s> <s> Jah , muidugi lõhnas siin Eha järele . </s> <s> Ja see oligi kodune lõhn . </s> <s> Ta tundis teda katva teki puudutustki , kui midagi lembet . </s> <s> Ta oli kohanud kahte sümpaatset inimest , kelle korter see oli . </s> <s> Ja samal ajal ta muidugi mäletas , mida Eevald toona Ehast ja tema toast rääkis . </s> <s> See tegi haiget ning samal ajal kutsus esile peaaegu valusa igatsuse . </s> <s> Ta ei teadnud ikka veel , kas ta purjuspäi midagi väga otsustavat öelnud oli . </s> <s> On tal veel mingit kas tõesti lootust ? </s> </p>
<p> <s> Ta ju teadis , et aeg on oma otsuse ammuilma teinud . </s> <s> Tema on vananev mees , kellel tervisega vägagi kahtlased lood . </s> <s> Eha on naine kõige paremais aastais . </s> <s> Parem arusaam neist asjadest kinnitas , et mees peab oma tegude eest vastutama . </s> <s> Aga kuidas sa vastutad , kui ei aimagi , kelle embuses su Eha parasjagu lamab ? </s> </p>
<p> *** </p>
<p> <s> Hommikul oma korterisse minnes tõmbus tal kõht krampi . </s> <s> Välisuks oli nimelt irvakil ja selle pilust kiilus valgust . </s> <s> Teades väga hästi , et sellisel juhul on arutu siseneda , tõukas ta siiski ukse avali ja kuulatas . </s> <s> Laes põles lamp . </s> <s> Tühjad nagid , ja muud ei midagi . </s> <s> Ta astus üle läve ja avas vannitoa ukse . </s> <s> Tühi ja pime . </s> <s> Elutoa lävel võis teda vabalt oodata üllatus . </s> <s> Tõuganud ukse vastu seina , ootas ta hetke ja astus siis kiiresti üle läve . </s> <s> Laetuli põles . </s> <s> Laual oli tühi pudel ja kirjutuslaual avatud kunstiajaloo köide . </s> <s> Vähemalt see oli alles ! </s> </p>
<p> <s> Mitte mingeid puistamise jälgi . </s> <s> Niisiis , kaaninud ligi liitri kollast jälkust oma niigi parajale kõhutäiele alkoholile peale , oli režissöör millalgi leidnud , et on aeg edasi minna , ja ehtsa joodiku hoolimatusega ei vaevunud ta isegi ust kinni tõmbama . </s> <s> Kuni Mart seal revideeris ja ümber riietus , kuulis ta kedagi esikus ning pöördus nõelatult sinna , aga tulija oli Alla . </s> </p>
<p> <s> Ajast , kui ta siin korteris aina Mirjat kohtama hakkas , oli naine tagasi tõmbunud , ja loomulikult polnudki ta ei Mardi ega ammugi mingi lehtsaba teenijanna . </s> <s> Seekord , leidnud mehe üksi , ta leebus , kuulnud loost , teadis — võte jääb täna ära . </s> <s> Kalev alla kolme päeva ei pidutse . </s> <s> Muidugi teeb assistent midagi , aga tema peaosalistega ei tööta . </s> <s> Ta pakkus end küüdimeheks . </s> <s> Käivad paviljonis , eks siis kuule täpsemalt . </s> </p>
<p> <s> Loomulikult tundis Alla asjaolusid . </s> <s> Kuni sebiti ja segaduses orienteeruda püüti , oli äkki kohal Lembit Piirimäe . </s> <s> Kui hea , et Mardil aega on ! </s> <s> Peadirektor leidis kella kümne ajal just vaba momendi , et meest jutule võtta . </s> </p>
<p> <s> See oli üllatavalt noor mees mugavas suures kabinetis , mille seina ehtis hüperrealistlik meremaal , kus olid sametpehme nahaga tugitoolid ja must poolmatt konverentsilaud . </s> <s> Natuke ülbe ja hoolimatu oli see vaevu kolmekümnene , kahvatu ja laia vistrikujälgi täis näoga mees . </s> <s> Ta kerkis laua tagant ja ulatas käe , heitis kiire pilgu ja päris valjult : " Tähendab , tahate meile tööle tulla ? </s> <s> Kas teil sellest tööst ka mingit aimu on ? " </s> <s> Ta ei pakkunud Mardile istet ega istunud ka ise , osutas peanõksuga Piirimäele , et neid omavahele jäetaks . </s> </p>
<p> <s> Küsimusi sadas robinal — kui vana on kohataotleja , millega siiani tegelenud ja kõige lõpuks nagu süljatud põlgus — kuuldavasti mängib mees praegu filmis . </s> <s> See siin on tõsine asi , mitte mõni paugutamisefilm . </s> </p>
<p> <s> Mart Raja ei jõudnud enne ühelegi küsimusele vastata , kui see viimane talle näkku heidetud oli . </s> <s> Mees vaikis ja Mart andis silmadega mõista , et kui härra peaks soovima veel midagi öelda Ta teadis , et see on nii tähtsust täis mehe suhtes alandavalt häbematu , kui keegi tundmatu mõista annab , et enne suud lahti ei tee , kuni teda segamatult kuulda võetakse . </s> <s> Aga mingi miinimum enesehinnangut oli temalgi säilinud . </s> </p>
<p> <s> Ta alustas sellest , et ta pole üldse veendunud , kas ta tahab siia tööle tulla , temale tehti ettepanek , mis oli liiga üldsõnaline ja ta tahaks pakkumist konkretiseeritumalt kuulda . </s> </p>
<p> <s> " Meie ei paku midagi , me korraldame sellele kohale nagunii konkursi ... " </s> </p>
<p> <s> " Siis on mind valesti informeeritud , " lausus Mart ja pani suu kinni . </s> </p>
<p> <s> Peadirektor ei viibanud siiski ukse poole , vaid ilmselt tundis nina pihta saamisest isegi mingit lõbu . </s> <s> " Eks siis rääkige , mida te asjast teate ! " </s> </p>
<p> <s> Ta ei teadvat konkreetselt pankade kaitse spetsiifikast suurt midagi , seletas ta . </s> <s> Aga ta arvab , et ka pakkujad ei tea vist eriti midagi , kui nad eeldavad , et seal võiks diversioonispetsialisti vaja minna . </s> </p>
<p> <s> See jutt ajas noore lontruse kõrvu kikitama , ja Mart rääkis napilt oma kroonuteenistusest ja aastatepikkusest tööst käsitsivõitluse treenerina . </s> <s> Ta lisas , et oli ühe röövlibande , mis endast turvafirmat tahtis kujutada , väljaõppe juht . </s> <s> Tema arust lõhnab meil kogu sellealane mõtlemine Rambo filmide järele . </s> </p>
<p> <s> Direktor hakkas naerma ja viis ta akna juurde nahkdiivanile ning pakkus istet . </s> <s> Mis filmi mees ise teeb ? </s> <s> Mingit lööma ja laskmise pilti ? </s> </p>
<p> <s> Mart Raja kogus natuke hinge , et efektsemalt välja tulla . </s> <s> Tema teeb filmis teatavasti üht eesti avalikkuses hästi tuntud meest , balletitantsijat nimelt , Mihkel Konti . </s> </p>
<p> <s> Mart teadis , ta oli saanud peadirektori ennast vähemalt kuulama . </s> <s> Talle anti paber küsimustikuga tulevaste konkursantide jaoks . </s> <s> Kui suur peaks olema turvatöötajate arv ? </s> <s> Milline väljaõpe ja kogemus on eelnevalt oodatud ? </s> <s> Milliseid relvi näeb tulevane turvateenistuse juht oma alluvatele ette ? </s> <s> Gaasipüstolid , kumminuiad , käerauad ? </s> <s> Tulirelvadest Glock või Magnum ? </s> </p>
<p> <s> Ta luges ja muigas üha rohkem . </s> <s> " Kas te kavatsete eraarmeed palkama hakata ? </s> <s> Mis sõda teil tulemas on ? " </s> <s> Ta selgitas — pole vähimatki põhjust arvata , et neid relvi kunagi kasutada tuleks . </s> <s> Relv mõjub tupes rohkem , kui käes ja käes rohkem , kui paugutades . </s> <s> Paugutamine kutsub tavaliselt esile vastupaugutamise ja see ongi kogu efekt . </s> <s> Rikutud mööbel ja seinad ja mõne telleri närvivapustus veel pealekauba . </s> <s> Halvemal juhul laibad . </s> <s> On see mõnikümmend tuhat , mis operatsioonisaalist võtta olla tohiks , väärt kas või ühtainsat inimelu ? </s> <s> Niisiis , midagi peab olema , millega võimalikke röövleid veenda , et asi pole ohutu , aga on need tuletorud NATO püstol " Glock " või Smith &amp; Wessoni " Magnum " , või hoopis " Makarov " , " TT " või koguni vana " Nagan " , on tema arust küll täiesti ükskõik . </s> <s> Tapavad ühtemoodi , ja mingit romantilist oreooli surmale anda õnnestub ainult kinos . </s> </p>
<p> <s> Tema arust tuleb suurem osa ohutust tagada organisatsiooniliste vahenditega . </s> <s> Kaaluda tuleb , kas üldse palgata omi turvamehi , või sõlmida leping mõne vastava firmaga , aga neid peaks korraga paar tükki ikkagi majas olema . </s> <s> Teenuse ost on muidugi natuke halvem , sest siis määravad inimesi konkreetsel päeval tööle võõrad , ja see annab mingeid võimalusi juurde , kui keegi Aga ega omadki turvamehed pole kristallist , et näeks , mis mõtted nende peas liiguvad . </s> <s> On kaks valdkonda , mis kindlasti turvamist vajavad — suured sularahaoperatsioonid ja lojaalsuskontroll , eelkõige juhtkonna hulgas , naeratas ta häbematult sellele ülbitsejale , andes mõista , kellest peab pihta hakkama . </s> </p>
<p> <s> Aga operatsioonisaali turvameeste ülesandeks peaks olema valvata , et keegi turvaustele liiga lähedale ei tükiks , kui sealt käimist on , noh , ja siis veel saata suure raha kliente nende autode juurde . </s> <s> Pole tingimata tarvis , et nad siis relva kannaksid , sest nagunii ei jõua seda kasutada , kui neid ründab tänaval tundmatu , keda nad kahtlustada ei oska . </s> <s> On tarvis , et röövel teaks vajadust kahe inimesega hakkama saada . </s> <s> Sellest on küll . </s> <s> Hoopis rohkem on tarvis arukaid eeskirju ja kontrolli nende täitmise üle Suur sularahatoiming tuleb operatsioonisaalist igal juhul ohutumasse paika viia ja turvauste ning lukkude süsteem korralikult tööle panna . </s> </p>
<p> <s> Ta lisas , et tema arust on valdkond , mis hädasti tähelepanu pälvib , millest aga ei tema , ei direktorid ega üldse keegi käepärast olevaist inimestest piisavalt ei tea , ja see on kuulu järgi digitaalne andmeturve . </s> <s> Kuni neile asjadele pääsevad ligi teatavad põleva pilguga fanaatikud ja valitsevad seda ala täiesti oma äranägemisel , siis lähtub sealt kontrollimatu ja ettearvamatu oht Sellest tasuks mõelda . </s> </p>
<p> <s> Igatahes saatis see härrasmees ta sekretäriruumi välja ja surus kätt ning lisas , et ta võib arvestada tõsiseltvõetavusega , kuigi loomulikult nad ikkagi jne , jne. </s> </p>
<p> <s> Seesmiselt naerdes astus mees mööda hommikusi asjalikke tänavaid . </s> <s> Tal oli olnud aega mõelda pangaasjade üle ja ta oli avastanud , kui palju ta mälu talletanud oli seda jaburust , mida neile Aserbaidžaanis isegi ei õpetatud . </s> <s> Taktika ei olnud ajateenijate vaid ohvitseride kavas , aga nagu ta seal kaunis võrdõiguslikus õhkkonnas lävinud oli meestega , kelle arvel seisis vägitegusid mõneski välisriigis , kodustest üldse rääkimata , nii oli mingi arusaam süsteemist tal ka olemas . </s> </p>
<p> <s> " Glock ! " pomises ta põlglikult endale nina alla . </s> <s> Arvatavasti on see tõesti hea püstol , miks ei , miks ei ! </s> <s> Valmisolek raisata täiesti tühjadele asjadele varandusi , kui sel aga vähegi prestii ? i mekki juures on Oh te poisikesed ! </s> </p>
<p> <s> Ta läks teatrisse , kavatsusega puhvetis einestada ja kohtas juba koridoris Kriid . </s> <s> Oma vaatepunkti kõrguselt leebelt üleolevaid pilke saates , astus see koljat läbi sagivate tibidega täidetud koridori . </s> <s> Oli parajasti mingi proovietenduse vaheaeg ja osalised kiirustasid garderoobide või puhveti poole . </s> </p>
<p> <s> " Hei ! " ütles Krii Mardile . </s> <s> " Kuis kärab ? " </s> </p>
<p> <s> Mees pidi tunnistama , et Mirjal oli õigus . </s> <s> Hämmastav kohanemisvõime ja seltsivus . </s> <s> Hoolimata sellest , mida Mart selle selli kohta teadis , ei tundnud ta mehe vastu ikkagi mingit erilist vastikust . </s> <s> Poisi olekus oli nii palju tervet elurõõmu ja meeldivat tolerantsust . </s> <s> " Kuidas läks ? " </s> </p>
<p> <s> Mart tegi suured silmad ja Krii täpsustas . </s> <s> " Mis mulje härra peadirektor sai ? " </s> </p>
<p> <s> Kust võis see playboy tollest loost kuulda ? </s> <s> Tööleping turvateenistuse tulevase juhatajaga peaks olema kaunis konfidentsiaalne pangasisene teave . </s> </p>
<p> <s> Krii ei lasknud end maha raputada ja tuli puhvetisse kaasa . </s> <s> Ta lobises lõbusalt kõigest , mis pankureid puudutab , kiites teadjana — kui auto , siis loomulikult mersu , hea , et nad veel Rolsi pole avastanud . </s> <s> Kui armuke , siis vähemalt baleriin , kui mulatti või malailast võtta ei ole . </s> </p>
<p> <s> " Nii ? " küsis Mart . </s> <s> " Kelle kohta see jutt käib ? " </s> </p>
<p> <s> Piirimäe teatavasti sõidab 360-ga ringi , eks ! </s> <s> Ja selle pisikese blondi ta leidis suvel Tartust . </s> <s> Mees peaks vist tundma Noh , kui seda lugu segab mingi tundmatu Krii naeris Mardile näkku . </s> <s> Kas pole siis lihtsam kaup kinni maksta , kui hakata duelli pidama . </s> <s> Pealegi olevat härra omanik vinge löömavend ... </s> </p>
<p> <s> Ja hetke pärast , heitnud pea ülemeelikult kuklasse , pikad hobusehambad paljaks vedanud , irvitas Krii — ära jõllita mind nagu jõehobust . </s> <s> Tahad , ma reedan sulle saladuse . </s> <s> Ta kallutas oma pea Mardi poole ja alandas häält . </s> <s> " Ma pole pede . " </s> </p>
<p> <s> " Olen ma seda öelnud ? " </s> </p>
<p> <s> " Oh , jäta tead , kõik räägivad ! </s> <s> Ma täitsa meelega mängin seda pulli kaasa . " </s> </p>
<p> <s> " Miks siis ? " </s> </p>
<p> <s> Poisil olid piklikud , väga suured helepruunid silmad . </s> <s> Neis oli mingi omal kombel malbe , kuidagi loomalik vaade . </s> <s> Nagu põdral " Sina ei lobise , ma tean , " ütles ta pominal . </s> <s> " Ma lõpetan just praegu teatrikunstnikuna insta , eks. </s> <s> Mis sa tahad , et ma saan kolme aasta kohta kusagil ühe juhusliku lava teha ? </s> <s> Ah ? </s> <s> Mis mul on , need kaks kätt ! " </s> <s> Ta tõstis oma banaanikobarate suurused kämblad Mardi näo ette . </s> <s> Mul pole lelle teatrite valitsuses ega tuttavat lavastajat . </s> <s> Ma pole ühegi asjamehe naise armuke . </s> <s> Mis mul siis on ? </s> <s> Tead seda eesti keelset ütlust ? </s> <s> Tead , jah ! " naeris Krii . </s> </p>
<p> <s> Kui ta siin nende hulgas skandaalset kuulsust ei omanda , siis pole tal tulevikku . </s> <s> Kui aga mees on joodik ja pede ja narkar , siis on igaühel au teda tunda . </s> <s> Nagu see valeluuletaja , kellest ei suuda ära arvata , et üks inimene nii kole võib olla ! </s> <s> Mis temal on ? </s> <s> Tõsine tubli debiilsus ! </s> <s> Mis on korraliku laulja tunnus ? </s> <s> Et võtab ülemise Si või alumise Do ? </s> <s> Ah ? </s> <s> Aga kui ta ikka on sodomiit või midagi sinnapoole , siis on ometi rääkida , et kui ilus hääl ja kui hingestatud fraseerimine , ja mõtle , et niisugune ! " </s> </p>
<p> <s> Krii raputas oma pikad määrdunud salgud kuklasse , viipas kellelegi üle ruumi käega ja naeratas pead kallutades . </s> <s> " Nii , nüüd oled sina ka ära märgitud , et siin minu seltskonda talud . </s> <s> Su suur eeskuju oli esimese numbri trukker ja preili , kui teada tahad . </s> <s> Nii et sulle peaks see kuulsus eriti külge hakkama . </s> <s> Mirjast on teada , et tema ka mehkeldab ainult lilladega . </s> <s> Sa oled tehtud poiss ! </s> <s> Aga sina , narr , ei hooli ! " </s> </p>
<p> <s> " Kisub vist sinnapoole , et see ordu trügib legaliseerimise suunas , " ütles Mart Raja , ise imestades , et otsustas jutusse sisuliselt suhtuda . </s> </p>
<p> <s> " Mitte ainult ! " oli Krii veendunud . </s> <s> Varsti tunned sa ennast hirmsasti süüdi olevat , kui sa nina peaksid kirtsutama . </s> <s> Varsti tõestatakse , et inimene just selline ongi . </s> <s> Ja kui sina ei ole , siis sa pole ka inimene ! " </s> </p>
<p> <s> " Ise sa alles ütlesid , et sina ei ole ! " mühatas Mart . </s> <s> " Mida sa siis ootad ? " </s> </p>
<p> <s> " Oi , tead , mul tuleb , kui öösel ärkan ja meenub , hale nutt peale , et mina polegi seksuaalselt väärastunud , " ütles too Grigori Jefimovitš . </s> <s> " Aga ära mind reeda , ausõna ! " </s> </p>
<p> <s> Nad istusid keset teatri köögipoole sebimist , kaks , kellel siia õieti asja ei olnud , ja Mart taipas korraga , mis teda sellest maailmast eraldab . </s> </p>
<p> <s> Ta oli algusest peale tundnud kummastust . </s> <s> Miks nad seda kõike teevad , mis on nende päriselu ? </s> <s> Kui palju kulutatud energiat , et olla etenduse tunnid , seega õige pisikese osa elust , saalist vaadates pimestav ja kaunis , olla mehine , kangelaslik , olla habras , kutsuda esile kaastunnet , hajuda hingusena öösse ja uttu Nende inimeste asi oli näida . </s> </p>
<p> <s> Tema oli aina tahtnud olla , ja olla tõeliselt ! </s> <s> Ta oli aina kontrollinud , kas ta ikka on ehtne ja võltsimatu . </s> <s> Suur osa ta elust oli just sellele kulunudki . </s> <s> Võitluskunstid on ainus kunstiliik , mis ei tooda illusioone . </s> <s> Ja küllap seepärast neid kunstiks üldiselt ei peetagi . </s> <s> Ja kui ühe sellise antikunsti inimene pannakse tegema järele tõelise kunsti suurkuju , siis loomulikult ei tule sellest midagi välja , sest mees aina kahtleb , aina tunneb , et toodab surrogaati , valutab hinge võltsingu pärast . </s> <s> Nende leib ongi võltsida tegelikkust . </s> <s> Nagu näiteks seesama Rasputini nägu koljat , puistates liimikihiga kaetud papile riisiteri ja need siis pronksvärviga kattes , toodab kuldtikandis epolette . </s> <s> Just samuti toodab poiss sajandi lõpu Tallinnas sajandi alguse avantüristi , ja seda koguni imetletakse . </s> <s> See on mängivate laste maailm . </s> </p>
<p> <s> " Mis nüüd silm naerule läks ? " küsis Krii . </s> <s> " Nägid mõnda pisikest pruntis peput või ? " </s> </p>
<p> <s> Selle kohtumise järelmõjust seesmiselt õhetades , sest too lustakas küünik mõjus inimesele tõesti toniseerivalt , jalutas Mart igaks juhuks paviljoni , vaatama , kui äkki Kalev vahepeal välja on ilmunud , kuid suur paviljon oli tühi ja pime . </s> <s> Ta leidis režissööri assistendi montaažiruumist ja palus luba natuke kõrvalt vaadata . </s> <s> Temale , mitteprofessionaalile pakub senifilmitu vaatamine huvi . </s> <s> Ta saab kontrollida , kuidas see , mida tema oma parima arusaama järgi teeb , tegelikkuses välja näeb . </s> </p>
<p> <s> Ta poleks pidanud seda tegema . </s> <s> Nii talle ka assistent ütles — temal ükskõik , aga Sonn talle igatahes materjali ei näitaks . </s> </p>
<p> <s> Mees lasi koliseva ja lintilõhkuva masinavärgi lõpuks õnnestunult käima ja teleka suurusele ekraanile ilmus balletitrikoos Mart . </s> <s> Lähivõte vedas ta nina suureks nagu veisel , ta paelaga kuklasse seotud juuksed ja kortsus laup mõjusid idiootselt . </s> <s> Ta küsis : " Teeme uuesti , ma siis tulen ja " Oligi vaikus ja pimedus ja seejärel uus osanumbriga tahvel ja klapi plaksatus . </s> <s> Eha tegi parajasti arabeski ja tema astus kõrvalt kaadrisse , toetas peoga naise põlve , suunas kätt ja keegi küüniliselt kiunuv naisterahvas pistis kaadri kõrvalt tänitama : " Mis kuradi kabistamine see niisugune on ! </s> <s> Käperdage garderoobis või kodus . </s> <s> Siin , kui suunad , siis ei käpi ! " </s> </p>
<p> <s> Pink viskas filmikeerud osakettalt maha ja hakkas neid juppideks peksma ning assistent sai masina pidama . </s> </p>
<p> <s> Mida kauem Mart vahtis , seda suurem segadus ta hinges maad võttis . </s> <s> Mitte ainust minutitki polnud sellist materjali , mis ka tulevast filmi kuidagi aimata oleks andnud . </s> <s> Kas see Sonn kõige oma kamariljaga üldse oskabki filmi teha ? </s> <s> Ja kõige totram , võltsim ja võimatum kogu selles kaoses oli aina jälle ekraanile ilmuv Mart Raja . </s> <s> See polnud mingi kerge ehmatus ega pettumus , mis teda valdas . </s> <s> Majast lahkuva mehe hinge oli asunud sügav lootusetus ja hämming . </s> <s> Kui nad sel viisil kilomeetrite viisi kallist filmilinti praagiks muudavad , ilma et mingit tulemust lootagi oleks Pole küll kuulnud , et näitlejaid võlgade katteks kraavi kaevama saadetakse , aga siiski Ta ei tahtnud olla sellises pottseppade tsunftis , mis tegeleb lootusetu soperdamisega . </s> </p>
<p> *** </p>
<p> <s> Mees ei osanud öelda , millal ta pühadetunde kaotanud oli . </s> <s> Sellest erilisuse tajust , pidulikust ja natuke igavast olekust , mis lapsepõlves kõiki keelatud tähtpäevi saatnud oli , polnud tänaseks enam midagi alles . </s> </p>
<p> <s> Suurim kõigist oli just ukse ees . </s> <s> Oli reede , 22. detsember 1991. </s> <s> Udendas kerget lund ja linna vaateakendel seisid punases kuues ning valge täishabemega vanamehed , kotid kõrval ja vitsakimbud vöö vahel . </s> <s> Pärlendas klaaskuule , rohetas kuuseoksi . </s> </p>
<p> <s> Mart Raja jalutas läbi tuttava ja kunagi talle nii kalli linna , selle tõelise Tallinna , vanalinna ja sellega piirnevate kesklinnakvartalite . </s> <s> Vaesusest ja kütmatusest ja kõigest närve söövast hoolimata olid inimeste näod elevil ja rõõmsad . </s> <s> Tõeliselt olid need enamikule neist esimesed täiesti vabad jõulud . </s> </p>
<p> <s> Mingi aim kunagisest nooruseaegsest Tallinna aastavahetuse pidulikkusest oli hinge jäänud , tõdes mees . </s> <s> On see täiskasvanuks saamine , kui sa enam muinasjutumaailma üles ei leia ? </s> </p>
<p> <s> Ta astus sisse Ararati baari . </s> <s> Õhkkond , mis talle alati omal kombel meeldinud oli — vanade asjatundlike alkoholinautijate vaikne ning solidaarne kooslus , kes teadsid , mida tellisid ja teadsid , et selle raha eest tuleb oma mõnu korralikult kätte saada . </s> </p>
<p> <s> Aga mida pidi siia asja olema sellel hallipäisel vanamehel , kellel viinavõtmine on surmaähvardusel ära keelatud , kuigi ta ju mõne harva korra on ka pattu teinud ? </s> <s> Keset seda pühadeeelset hämarat ja vaikselt lumist päeva omi tajusid ähmastada polnud küll mingit isu . </s> <s> Kuhu oleks ta halbade aimduste eest ikka põgeneda saanud ? </s> </p>
<p> <s> Dünamo kauplusi ei olnud enam oma kohal . </s> <s> Muidu oleks sisse astunud , nuusutanud tuttavaid lõhnu ja ehk poksikindaid kätte proovida küsinud . </s> <s> Nagu Sinimägede veteran , pidi temagi aina eneses tagasi pöörduma verekirjule linale kolme nööriga piiratud ringis . </s> <s> Ükski matt ega tatami ei olnud sellega võrreldav . </s> <s> Oleks ta ehk noorusest alates teatri ja kino ringides liikunud Nüüd tundis ta end selles tundmatus metsas nagu eksinud laps . </s> </p>
<p> <s> Ta läks raamatukauplusse ja sirvis lettidele välja pandut . </s> <s> Oli palju usukirjandust , ausalt öeldes halemeelsusest kiirgavat naiivsust , mille taga pole traditsioonidega kirikut , vaid mingid uued usulahud . </s> <s> Oli palju kriminaal- ja muud odavat kirjandust . </s> <s> Oli kirevaid kaasi , kirjad peal " Babes love " ja " Hells goons . " </s> </p>
<p> <s> Paistis , et kõigil on kiire veendumaks , et sõnnik on sõnnik . </s> <s> Korralik kirjandus oli häbelikult tagaplaanile tõmbunud . </s> </p>
<p> <s> Oli muidugi neidki trükiseid , mida mees oleks hea meelega ostnud . </s> <s> Oli näiteks tolli paksune Renoiri reproalbum , aga sellele ei hakanud hinna pärast hammas peale . </s> </p>
<p> <s> Mees astus kuhugi kohviurkasse sisse , soojendas nina ja vaatas akna taga voolavat rahvast . </s> <s> Ta oli üksi nagu hunt metsas . </s> <s> Sellest ta oma mõtlemise katusekambris aina mõlgutaski , laskmata seda teadvuse tasemele . </s> </p>
<p> <s> Leidis suvel Tartust selle pisikese blondi . </s> <s> Mees peaks vist teadma . </s> </p>
<p> <s> Mida tähendab sõna suvi ? </s> <s> Mida tähendab — leidis ? </s> </p>
<p> <s> Oli olnud viie-kuuekümnendate vahetus ja selles keegi Rajukas ja poisikese kiindunud imetlus kõrge klassiga meistri vastu . </s> <s> Ja oli tänane , imestavalt pärani silmaga alkohoolikust invaliid . </s> <s> Ja ta tundis end selle mehe lähedal hästi . </s> <s> Oli keegi Vaike Raju , kes oli endine õpetaja ja talle mitmes mõttes ta enda ema meelde tuletas . </s> <s> Ja ka tema seltsis tundis ta end hästi . </s> <s> Ja need kaks suhtusid temasse mingi kahtluseta sümpaatiaga ... </s> </p>
<p> <s> Sinuga on nii kodune tunne , oli Eha millalgi tunnistanud . </s> <s> Ja miks ei pidanud see kodune olema , kui Mardis oli pool Eha emast — põlvnemine õpetaja perest , ja pool isast — poksija minevik . </s> <s> Ja selle pärast Eha siis nii meeletult naeriski , kui Mart Võrtsjärve ääres varjupoksi tegema hakkas . </s> <s> Meenutus ajas heldima ja samas tuli valupiste . </s> </p>
<p> <s> Mida tähendab , leidis suvel Tartust ? </s> </p>
<p> <s> Mart Raja oli paras jonnipunn . </s> <s> Ta teadis , et võiks tellida kaugekõne Vanemuise valvelauda , ja pole võimatu , et saab Eha toru otsa . </s> <s> Või siis jätab vähemalt palve õhtul helistada . </s> <s> Aga otse loomulikult ei teinud ta seda , eelistades taluda pigem kaotust kui alandust . </s> </p>
<p> <s> Või mida ta siis õige oleks saavutanud ? </s> <s> Ta ei uskunud , et sellest loost saaks tulla midagi jäävat . </s> <s> Asjaolud olid liiga selle vastu . </s> <s> Ongi ju üksnes kaks teed , olla nagu teised , või teha endast see , kellest ise saad lugu pidada , ja jääda üksi . </s> <s> Tema oli ilmselt oma valiku juba ammuilma teinud . </s> </p>
<p> <s> Ta läks Lühikest Jalga pidi Toompeale ja suundus ühte kunagisse suletud hoovi , kus nüüd oli ammuaastaid turistide ja romantikaihaldajate lemmikpaik . </s> <s> Sügaval all oli Pika Jala kitsuke triip . </s> <s> Otse ees vanalinna siluett , halli kivimassi rajatud kraavistikud , mille põhjas voolasid inimjõed . </s> <s> Kui palju kordi oli ta seisnud selle madala müüri ääres ja adunud endas seda põletavat tunnet kujutlusest , et ta langeb sinna tühjusse . </s> <s> Vahepealseil aastail oli ta kogenud palju suuremaid kõrgusi ja palju tühjemaid jäärakuid , ja ta oli nende kohal roninud nagu kärbes kiriku seinal . </s> <s> Aga aeg oli vaevaga korjatud julguse minema pühkinud ning atavistlik hirm puuris jälle ta kõhukoopas . </s> </p>
<p> <s> Mees teadis , koos selle hirmu ja hävingu kujutlusega oli see vaade alati esitanud talle väljakutse . </s> <s> Linn oli ta ees , peaaegu haaramatu oma rahvarohkuses , täis enesekindlaid , oma eesmärgi poole rühkivaid inimesi . </s> </p>
<p> <s> Noh , hästi , muidugi oli see linn vaid maailma väike mudelike , aga ikkagi . </s> <s> Oli valida kahe äärmuse vahel — võita see anonüümsus , saada selle maailma vääriliseks , või kaduda olematusse . </s> <s> Toona ei tahtnud ta tunnistada , et parema ja vasaku serva vahele mahub lõputu hulk keskmisi radasid . </s> <s> Nimelt ühte keskmistest oligi ta käinud , ilma et kunagi endale selgesti aru oleks andnud , mis takistab tal äärmustesse pürgida . </s> <s> Vaistlikult ei hoolinud ta liiga silmapaistvatest teedest , ja teisalt — ega tal poleks olnud võimalust ka ennast tappa , vähemalt neil aastail , kui ta vastutav oli . </s> </p>
<p> <s> Kelle eest ta nüüd vastutas ? </s> <s> Iseenda eest ? </s> <s> Mis mõttega ? </s> <s> Et kahekümne viie kuni kolmekümne viie aasta pärast ikkagi minna . </s> <s> Mis jääb vahepeale ? </s> <s> Rida kaotusi . </s> <s> Nägemine , kuulmine , hambad , juuksed , jõud , mõistus Kõik tasahaaval aga siis ka lõplikult . </s> <s> Ja võita ? </s> <s> Mida ? </s> <s> Et sind tuntakse ja teatakse ja räägitakse su perverssustest ja su anekdootlikust armuloost ühe Noh , ühe ? </s> </p>
<p> <s> Inimene ei ole mitte kunagi vaba , teadis Mart Raja . </s> <s> Inimene on vang kas siis Jumala käes , või pigem selle hämaras sügavuses peituva kellegi käes , keda ta korraks aimamisi oli tabanud toimetamas kusagil kõigi illusoorsete kujutelmade taga ta põues . </s> <s> Et selle tundmatuga kohtuda , tuleks minna tema juurde , pimedusse , teadis mees ja naeratas kibestunult . </s> <s> Seni tuleb lihtsalt taluda iseennast ja üksindust . </s> </p>
<p> <s> Ta oli valmis lahkuma , kui teda kõnetas siin müüriserval töötav vana kunstnik . </s> <s> Mees maalis seda vaadet , nagu teised temasugused aastate jooksul lugematuid kordi varem . </s> <s> Mardile olid nad kõik millegi pärast sarnased tundunud . </s> <s> Vanad ja kerekad , sügavalt oma töösse süvenenud , enamasti halli habemega või vähemalt vuntsiga . </s> </p>
<p> <s> Too tänane peatus sammu kaugusel oma pildist , pintsel püsti peos ja kissitas silmi . </s> <s> Näis , et ta uurib pooleli olevat maali , kuid rääkida sai ta kas iseendaga või siis ikkagi temaga , sest teisi siin lähikonnase ei olnud . </s> </p>
<p> <s> " Läks üle ? " küsis mees . </s> <s> Ja kui Mart , olemata kindel , et see temale öeldud oli , kohe ei vastanud , lisas : " Tuleb selline mõte pähe , et teeks ära ! </s> <s> Minu teada siit siiski keegi alla hüpanud ei ole . " </s> </p>
<p> <s> Ta maalivat siin ühtelugu , seletas ta pärimise peale . </s> <s> Ja iga päev keegi seisatab ja vaatab vidusilmi ja nägu läheb naljakaks . </s> <s> See kohe kisub sinna . </s> </p>
<p> <s> Mart Raja ei öelnud selle jutu peale midagi . </s> <s> Ta astus lähemale , ja teda üllatas , et need maalijad kõik kasutasid ühtsama koloriiti . </s> <s> Nende laad oli eranditult realistlik ja pruunide ning hallide toonide rahulik kooskõla vähese kollase , taevasinise ja mõne punase pisaraga oli ka kõigil üks . </s> <s> Selge , et ühest motiivist , aga iga kunstnik leiab ju enamasti ikka midagi omapärast . </s> <s> See praegune maal oli kergelt lund udendavast jõulueelsest päevast . </s> </p>
<p> <s> " Kohe on selline tahtmine , et saaks ükskord ometi selle lumesajuse ilma kätte ! " seletas vanamees . </s> <s> Jah , muidugi müügiks , sest nüüd ostetakse ära iga lõuenditükk , kui sel aga mõni pintslipuhastamise plekk peal on . </s> <s> Inimesed pidavat omaarust kunsti investeerima . </s> <s> Siin käivat nüüd igasuguseid mäkerdajaid , ja suviti olevat sellel rinnatisel väljas terve rämpsunäitus . </s> <s> Tema ei tegevat siiski mitte müügi tarbeks , vaid endale , ikka endale , ja kui kord peaks tõesti kätte saama ruumi ja õhu ja meelolu , siis tema loomulikult seda ei müüks , kuigi ega tema personaalmuuseumi keegi asutama ei hakka ja kuulsaks olevat hilja saada . </s> <s> On küll Liidu liige ja kõik , aga mis tähtsust see omab ! </s> </p>
<p> <s> Vanamees vakatas äkki , astus maalile lähemale , võttis pintsliga tillukese koguse mingit värvisegu ja asetas selle napi puutega lõuendile . </s> <s> Seejärel kissitas ta silmi , süvenes ja kordas liigutust . </s> <s> Ta oli Mardi unustanud ja tema ees võttis ilmet üks sein , mis virvendas läbi räitsakate . </s> </p>
<p> <s> Mees näis teadvat , mida ta tahab . </s> </p>
<p> <s> Korraga oli rõõmsaid hääli ja nurga tagant pööras välja salk noori . </s> <s> Üks pikk , tumepunases talvemantlis daam oli nendega . </s> <s> Ja keset nobedat ingliskeelset juttu too vakatas ja tuli Mardi juurde . </s> <s> Olevat tema õpilased Londonist — Peter ja Jane ja Mary ja Judy . </s> <s> Balletiõpilased . </s> </p>
<p> <s> Seda poleks küll pruukinud öelda , Mart oli neid isegi ära tundma õppinud väljendusrikka ilme järgi kõhnadel nägudel , partnerit keskendunult jälgivate pilkude järgi , millegi olulise ja tabamatu järgi Nad vaatasid aupaklikult , kui Mirja neile seletas , arvatavasti , et Mirja suur eeskuju olla olnud Mihkel Kont , kelle osa mr . </s> <s> Mart Raja filmis tegevat . </s> <s> Ja kuni koos linnavaadet uuriti , seletas Mirja vahepeal Mardile , et kuna täna laval midagi ei toimu , siis nemad minevat Mahlerit kuulama ja tulgu Mart ka . </s> <s> Mirjal on kohad kinni pandud ja üks just ongi vaba ... </s> </p>
<p> <s> Kui on valida üksindusepiina ja kaotusemeeleolude vahel ühelt ning noorte ja rõõmsate seltskonna vahel teiselt poolt , ei ole muidugi tarvis pikalt kõhelda . </s> <s> Ta jalutas nendega kaasa ja viis seltskonna veel paarile müüririnnatisele , millest ühte Mirja isegi ei teadnud . </s> <s> Ta lasi tõlkida , et sel ajal peaksid olema Tallinna katused hangedes ja müürid härmas , aga meie põhjamaine talv olevat viimasel ajal nutuseks muutunud . </s> <s> See aupaklik vaikus , millega Mardi emakeelset juttu kuulati , võttis tal edasise rääkimise isu . </s> </p>
<p> <s> Siinsamas oli Toomkirik ja Mart juhatas nad sisse . </s> <s> Oli reedene pealelõuna , ja keset tolmuhalli igavust , keset tardunud ajalugu , vappe ja epitaafe jäid kõik pikkamisi vaikseks . </s> <s> Keegi tõsise pilguga neiu läks läbi vahekäigu , vana hatutav noodiraamat käes , ja mõne aja pärast täitis võlvidealust koraali värelev-pühalik viis . </s> </p>
<p> <s> Samm-sammult registreid lisades , harmoonia tüsenedes ja hoo kasvades viis see endaga kaasa , kuni kogu õhk vibreeris ja vappus . </s> <s> Mart tundis külmavärinaid seljal jooksmas . </s> <s> Tema , muusikaliteratuuri õpetaja ! </s> </p>
<p> <s> Ta vaatas noori , kes vait jäänud , parve hoides tõsinenult kuulasid , siis nägi ta aegamisi eemalduva Mirja seljahoiust , et naine nutab . </s> <s> Ta järgnes , asetas käe õlale , ja ühe külglooži tugiposti varjus toetas tantsijatar lauba ta õlale ning äkki lausa vappus nutust . </s> </p>
<p> <s> Kõlamassid lagunesid koost , hõrenesid , ja üksikud noodikimbud sillerdasid nagu piisad lõppeva saju järgses päikeses . </s> <s> Pidulik harmoonia tiirles sihituna ja otsis uut rakendust . </s> <s> Oli tunda virtuoosi kätt jõu kaotanud vägesid kogumas , korraks välgatas veel mingi meloodia , haihtus , ja puistanud mõned akordid , vakatas . </s> </p>
<p> <s> Mees asetas sõrmed tantsijatari laubale ja lausus oma tõsisel moel , käskivalt — rahune , rahune ja lõtvu , kõik on täiesti korras ! </s> <s> Ja naine kuivataski silmad , naeratas talle niiskusest looritatud pilguga . </s> <s> Oli vastupidine hetk — silmad naeratasid , mitte huuled . </s> </p>
<p> <s> Patkuli trepi otsal ütles Mart , et tal on jaama kanti asja ja jättis hüvasti . </s> <s> Ta teadis , et elu on valikute jada ja ühe valiku oli ta praegu enese eest salaja teinud . </s> </p>
<p> <s> Mahler ei olnud just Mart Raja lemmikhelilooja , kuid suur , vägev , üllatav ja romantiline oli ta igatahes . </s> <s> Teda tasus kuulama minna küll . </s> <s> Pealegi meenus mehele , et nagu tema elab oma viiekümne esimest aastat , teadmata , kas saab selle täis , nii oli Mahlergi just viiekümneselt surnud . </s> <s> Ja see seos oli huvitav . </s> <s> Kes on mees viiekümneselt ? </s> <s> Tema ise ei olnud vist küll mitte midagi , mida sõnastada oleks andnud . </s> <s> Mart ei proovinudki seda teha . </s> </p>
<p> <s> Ta riietus omaenda ülikonda ja omaenda mantlisse . </s> <s> Tal hakkas Kont olemisest villand saama . </s> <s> Aga ega see kestavahetus suurt ei lugenud . </s> <s> Sest kontserdisaali jalutusruumides ja treppidel kohtas Mirja oma noorte artistide trupiga aina tantsurahvast , ja kes otse ning sõnades , kes lihtsalt uudishimulikust pilgust ära tuntavalt , võrdlesid nad teda ikka selle kahtlase mainega suurmehega . </s> <s> Pealegi oli ta nii kaua harjunud pead kallutades suletud huultega naeratama ja selle juures laupa kibrutama , et see kippus tal tulema temale omase vankumatu tõsiduse asemel näole ka siis , kui ta tõesti ei tahtnud kellelegi kultuuriinimese muljet jätta . </s> </p>
<p> <s> Üks sale ja mehine kuju tuli trepist üles , ja Mart hilines näo ära pööramisega . </s> <s> Ta pidi tervituse vastu võtma ja vastama ka kiirele pärimisele , et kuidas läks . </s> </p>
<p> <s> Lembit Piirimäe oli naisega , meeldiva tumedapäise nooremas keskeas daamiga , kelle leebe ja tähelepanelik ilme lasi ka temast arvata õpetajat . </s> <s> Olevatki pooliti , seletas Mirja — viiulipedagoog kusagil muusikakoolis . </s> <s> Ja Lemps ise olevat metsasarvemängija , ERSOS-t läks ära , ärisse . </s> </p>
<p> <s> Jah , ega ERSO metsasarvemängijad küll MB360-ga ei sõida , mõtles Mart Raja . </s> <s> Ta oli pidanud vastama — peadirektor andis lootust Ta ei tahtnud seda vastata , see lihtsalt oli täpne ja tuli tal üle huulte . </s> <s> Loll harjumus tõtt rääkida ! </s> </p>
<p> <s> Selle kontserdiõhtu jooksul kohtusid nende pilgud veel korduvalt , ja iga kord oli Mardil ebamugav tunne , nagu kipuks tema tõesti mingi ihaldatava ametikoha eest Ehat maha müüma . </s> </p>
<p> <s> Muusikas oli küllalt dramaatikat ja tundeid , aga Mirja näis seda võtvat rahuliku professionaalsusega . </s> <s> Mingeid ekstsesse , nagu ennist kirikus , ei toimunud . </s> <s> Mart ise tunnistas , et tal oli kaunis ükskõik , mida talle mängiti . </s> <s> Peale sügisest episoodi oli kogu kunst tema jaoks muutunud millekski steriilseks . </s> <s> See oli tehtud tunnete esile kutsumiseks , seda võis analüüsida , nagu ta seda oma tundides aina teinud oligi , näidata , millist võtet mingi meeleolu saavutamiseks , millist vastandust ja millist motiivide paralleelsust kusagil kasutatud on . </s> <s> Ja kui sa seda suudad , siis loomulikult ei vapusta see sind , ei kanna romantilistele kõrgustele ega heida meeleheite kuristikku . </s> </p>
<p> <s> Mehel oli igav õhtu , sest Mirja oli oma noortele giidi mängimisega liialt hõivatud . </s> <s> See nii poppi keelt kõnelev seltskond tõmbas aina inimete tähelepanu , ja Mart Raja oli sinna punti haakunud nagu takjanupp koera sappa . </s> </p>
<p> <s> Hilisõhtuks oli maha sadanud õhuke lumekiht , mis polnud ei määrdunud ega sulalögane . </s> <s> Inglased elasid " Olümpias " , sinna oli kerge , meeldiv jalutuskäik , ning fuajeest tagasi pöördunud , seisatasid nad hetkeks võõrastemaja trepil . </s> <s> Mardi meelest oleks Mirja pidanud kippuma paremale , Pärnu maantee suunda . </s> <s> Temal oleks saatma minna tulnud , aga naise kerge käesurve juhatas teda vasakule . </s> <s> Linn rümas aina edasi . </s> <s> Autode vool ei lakanud rohkem , kui fooride taktis . </s> <s> Kaasani kirikuke oli uppunud ümbritsevate hoonete vahele , taevas säras uusi neoontulesid . </s> <s> Hoolimata lausa meeleheitlikult vaesest ajast lõhnas ometi kõikajal raha järele . </s> </p>
<p> <s> Stalini aja monument , Tartu maantee torniga maja , puuris oma piigiga halli hämu linna kohal . </s> <s> Õhtune tramm kolises , oli oma plekkistmetega külm ja värelevate päevavalguslampidega kõledust tekitav . </s> <s> Veel masendavamad olid Majaka tänava äärsed kvartalid . </s> <s> Eikellegi linn , mõtles mees , omadele võõras , võõrastele oma . </s> <s> Ängistavalt kitsas trepistik , kriibitud värviga uks ja siis see korter , mis oma võõra vaimuga üksindust veelgi süvendas . </s> </p>
<p> <s> Ta oligi arvanud , et Mirja tuleb kaasa . </s> <s> Naisel oli teatrimaja puhvetist näpuotsas valgest papist karbike , ta murdis selle lahti ja asetas lauale — neli kreemikooki . </s> <s> Sõnalausumata läks ta kööki ja pani vee tulele , ning alles siis keeras selja Mardile , et see ta mantli õlgadelt maha võtaks . </s> </p>
<p> <s> See mõjub alati . </s> <s> Koos üleriidega tulev soojuse ja lõhna pahvak . </s> <s> Selles on midagi väga lähedast . </s> <s> Esimest korda kogu tutvuse jooksul käitus Mirja täiesti normaalse inimese kombel , rahulikult ja veendunult , ilma mingi demonstratiivsuse või meeleavaldsuseta , mingite kahtlaste tõmblemisteta . </s> <s> Üldse oli tunda , et ta inglise õpilased olid oma ligiolekuga hästi mõjunud . </s> <s> Võib-olla mõjus ka Mart ise hästi , et ta oli püüdlikult loobunud kõigest , mis Mihkel Konti meenutas . </s> </p>
<p> <s> Mõne aja pärast jõid nad Earl Grey teed , mille Mirja haigepõetajaks olles oli kaasa toonud ja mida Mart ei väsinud imetlemast . </s> </p>
<p> <s> " Sa võib-olla mõtled , miks ma kirikus " Naine istus diivanil ja oli jalad enda alla kerinud . </s> <s> Ta hoidis teetassi ja Mart nautis ta randmete habrast murdunud joont . </s> <s> Ta oskas olla nauditav , kui vaid tahtis . </s> <s> " See oli nagu haigus , nagu malaaria , vappekülm . </s> <s> Kõik see kohutav , košmaarne aeg ... " </s> <s> Mees ei taibanud kohe , millest Mirja räägib , hakkas alles kontekstist mõistma , et ta meenutab viimast aastakümmet , tema vahekorda Mihkel Kondiga . </s> <s> Niisiis ikkagi päris noor naine , kakskümmend kolm , ja pettunud lavakarjääris või õigemini võimalustes , mis talle avanesid . </s> <s> Ja korraga see pilu , kust hoovab veriseid kirgi ja meeletust ja suurt annet . </s> <s> Neid , kes sind ära kasutavad , midagi vastu pakkumata , on ju nagunii kogu aja . </s> <s> Mis luges siis , et mees oli hulga vanem ja abielus ja pealegi veel niisugune . </s> <s> Mõistad , terve elu tegelikult , pisikesest plikast peale , sellest ajast , kui veel ei teagi , miks ja kuidas lapsed tulevad , oled unistanud ilust ja särast ja suurtest tunnetest , ja kui siis on nende aeg , on labasus ja väiklus ja reetmine ja klatš . </s> <s> Ja sellest kõigest ei oska muul moel pääseda , kui põgenedes naiselikkuse maailma , sulgedes mehed lihtsalt oma jõhkrasse , iluta maailmapoolde . </s> <s> Kas Mart saab aru , millest on jutt ? </s> </p>
<p> <s> Mart muidugi päriselt ei saanud , aga ta oli küllalt vahtinud alumise riiuli raamatumoodi karpide sisusid ja omas vähemalt tehnilises mõttes ülevaadet sellest , mida tehakse . </s> </p>
<p> <s> Arvadki , jätkas Mirja , et see on sinu osa , mõtlemata , mida toob tulevik Ja äkki on selline lugu . </s> <s> Ise ka aru ei saa , miks . </s> <s> On suured tunded ja karjäärivõimalus ja samas teadmine , et oled vaid sadisti ohver , kes naudib eelkõige petmist , naudib armukadedust . </s> <s> Sest kui ainus , kellest ta kunagi hoolis — vene külakogukonna arusaamade juures ainuvõimalik , et isast , kuna ema ja õed on mingi alaväärne babade kari , kui see nad maha jättis ja minema kadus , oli poiss aasta aega nagu peast segi . </s> <s> Ja edasi , kogu ta elu juhtis mehepoega mingi vastakas , kiusakas ja meeleheitlik ühtaegu , soov domineerida ja haiget teha . </s> <s> Kui siis ütlema hakati , et käitub jõhkralt ja inetult , hakkas peenutsema , mida enam kuidagi ette heita ei saanud , muutis selle ülimaneerlikkuse väljakutseks ja pilkeks , varieerides seda vastavalt eesmärkidele , nii et vahel oli see respekteeritav erilisus ja vahel küüniliselt jõhker pilge . </s> <s> Ta vihkas tantsumaailma juba algusest peale , oli aga selle pärismaailma , meheliku ja jõhkra maailma jaoks , millesse ta uskus , liiga õrnuke ja väike . </s> <s> Ja midagi muud ta ju peale tantsu ei osanud . </s> </p>
<p> <s> Keegi tema külge klammerdunud baleriin oli vaid kaltsunuku eest , keda kas hellitada või karistada , aga ikka üksnes vastu teise inimese loomulikule soovile . </s> <s> Kui tahtsid hellitusi , kohtasid jõhkrusi ja tahtsid alistuda , tunda tugevamat ja vallutajat , siis leidsid eest mingi sootu ja kiretu peenutseja . </s> </p>
<p> <s> Ega Mirja vist ei hoolinudki Kondist , vaid jonnis oma saatusega . </s> <s> Saad olla täht , saad särada , kohtad imetlejaid ja võid ligitikkujaid jooksutada , kuidas süda lustib , aga seda üht meest sa ei võida , mitte kordagi , mitte mingi väega . </s> <s> See ajas raevu ja alandas , kuni ta otsustas sidemed puruks rebida ja kasutades avanenud võimalust , põgenes Euroopa suurimale saarele . </s> <s> Ta ei oskavat öelda , kas teda viis ahastusse teadmine , et mees lahkudes jättiski ta ilma võimalusest kunagi arveid tasa saada , või siis lihtne lein ja puhas armastus . </s> <s> Kuidas neid tundeid ikka nii täpselt filtreerida ? </s> </p>
<p> <s> Sel päeval , kui ta kirja sai ja selle foto leidis Sel päeval läks ta ühte kirikusse kusagil Kensington roadil Royal Albert Halli lähedal . </s> <s> Ja seal toona mängiti just seda Bachi koraali ... </s> </p>
<p> <s> Lein kestab seni , kuni sa lihtsalt lepid olukorraga . </s> <s> Ja tema on nüüd leppinud . </s> <s> Ta palub , et Mart andestaks kõik ta tembud . </s> <s> Ta tahtis Mardi kaudu ikkagi kätte maksta , ja mees tegi selle rumaluse talle rahulikult võimatuks . </s> <s> Seal kirikus ta äkki mõistis , et Mart Raja ei ole tema vastane , nagu Mihkel , vaid tugev inimene , kes käib oma rada . </s> </p>
<p> <s> Mirjal jäi suu lahti , kui mees selle jutu peale kurjalt naerma purskus . </s> </p>
<p> *** </p>
<p> <s> Ta oleks seda nagu unes näinud . </s> <s> Ta oli istunud ja kuulanud ja vaadanud , kuidas Mirja sõrmega lauale arabeske veab . </s> <s> Naise hääl oli nagu iseseisvat elu elama hakanud . </s> <s> Oli võimatu uskuda , et ta seda tahtlikult juhib . </s> <s> Selles oli koos mineviku nostalgia ja eneseiroonia ja kibestumus ja loobumine . </s> <s> Ükskord ometi oli see keeruline olevus usutav ja siiras . </s> <s> See kahekõne — Mirja pihtijana ja Mart terveni üks suur mõistev kõrv , oli aga äkki võtnud Marti jumaldava tooni , mille peale mees naerma hakkas . </s> <s> Mart Raja — ja tugev isiksus , kes käib oma rada Mart Raja oli loobunud isegi mõistatamast , kes tema selline on . </s> <s> Igatahes mitte see rahulik ja põhimõttekindel ja julge ja Igatahes mitte see , ja siis äkki suubub tantsijatari kogu kogemuslik tarkus selle fiktsiooni kummardamisse . </s> <s> See oli nii ootamatu ja jahmatav . </s> <s> Otsekohe ta muidugi kogus end ja vabandas , püüdis taastada katkenud õhkkonda . </s> <s> Ärgu Mirja lasku end petta , nagu on end petta lasknud kõik teised enne teda , oli ta öelnud , asetanud oma käe lauaplaati kritseldavale käele ja kergelt pigistanud . </s> <s> Ta oli leidnud , et nende teetassid on ammuilma tühjaks joodud ja oli need uuesti täitnud . </s> <s> Ta oli küsinud naiselt , mis siis nüüd edasi saab , sest öö on ammuilma käes ja trammiliikluski kohe kohe seisma jäämas . </s> <s> Kas ta helistab takso ? </s> </p>
<p> <s> Mirja nõjatus diivani seljatoe najale , tõstis tassi huultele ja vaatas Marti läbi sellest kerkiva kerge auruvine . </s> <s> " Pole vaja , " oli ta öelnud ja joonud nautivalt , lühikeste sõõmudega tassi põhjani . </s> <s> Siis oli ta tõusnud ja laua koristanud ning suundunud magamistuppa , kus asus aset tegema . </s> <s> Mart oli seda vaikimisi pealt vaadanud ja mõelnud , et siis nii lihtsalt see käibki . </s> <s> Ta nimelt teadis , et see täna juhtub , ega olnud teinud midagi , et seda vältida . </s> </p>
<p> <s> See meenutus libises mehe silme eest läbi poolunes . </s> <s> Ta oli ärkamas , oli üksi voodis ja teadis , et on ka üksi korteris . </s> <s> Peaaegu võimatu oli seda uskuda , mis järgnes . </s> <s> Kõiki neid tempe , mida ta alumise riiuli tarkustelaegas sisaldas , oli ta pidanud pigem mingiks pööraseks fantaasiaks . </s> <s> Ta polnud kunagi osanud arvata , kuidas saab neid sooritades olla samal ajal hell ja nautiv ja usaldav No-jah , ega vist ei saagi . </s> <s> See pöörane meeletus raputas ta kujutlused segi ja jättis hinge tühjaks ammutatud tunde . </s> <s> Ja nüüd siis oli Mirja keset ikka veel kestvat ööd korraga kadunud . </s> </p>
<p> <s> Mees avas silmad , vaatas seda võõrast korterit pruunis , tulekahjukuma meenutavas naatriumlampide valguses , mis hinge ohutunnet sisendas . </s> <s> Seda kuivetut ja hämmastavalt tugevat , haiget tegevat ja halastamatult pöörast naist ei olnud , ja polnud ka ühtegi jälge temast , ei riidehilpu , ei kortsus vaibanurkagi . </s> <s> Mees hakkas aimama , mis mängu hulka see kõik kuulus , ja talle meenus Eha ütlemine — siis sa küll ei pääse . </s> </p>
<p> <s> Enne veel , kui ta mingi kinnituse sai , teadis ta juba , et tema alt-tõmbamiseks oli kasutatud kõige iidsemat ja julmemat pettust — talle oli räägitud tõtt . </s> </p>
<p> <s> Kõigest hoolimata seisis ta hommikul võimlemist alustades minutit paar oma magamistoa kapi peegelukse ees ja vahtis iseendaga tõtt . </s> <s> Ta polnud enam ammu mingi surmakutsar . </s> <s> Ta kaalus jälle oma normaalsed kuuskümmend viis kilogrammi , ta lihastik oli täiesti korras . </s> <s> Milline tahes noor mees poleks võinud end temaga võrreldes üleolekut tunda . </s> <s> Ta nägu oli kuivetu ja peaaegu eatu , ei noor ega vana , ja ainult juuste värv reetis aastaid . </s> <s> Kui poleks olnud õhus rippuvat tervisemuret , oleks ta võinud endaga rahul olla . </s> <s> Ja seda eatut füüsist uurides teadis mees , et temas on ärganud see igivana edevus , mis meest läbi ta meheea aastate aina saadab . </s> <s> Alateadvuses on see vist lihtsalt eneseusk , looduse kinnitus , et see eksemplar väärib ajas jäädvustamist . </s> </p>
<p> <s> Kogu selle öö pöörasus hingepõhjas patuse rõõmuna kõditamas , aimas Mart Raja , miks otsustas baleriin nimega Mirja Rose sügaval öötunnil voodi tema kõrval tühjaks jätta . </s> </p>
<p> *** </p>
<p> <s> Kindel polnud ta milleski . </s> <s> Hinges valitses paras segadus . </s> <s> Kuni ta hommikusööki valmistas ja sõi , kuni habet ajas ja juuksed korda tegi ning pikkamisi riietus , oli hakanud valgenema , ja oma elutoa aknast võis ta vaadata melanhoolsel pilgul ööst väljuvat linna . </s> <s> Lasnamäe klindil asuvate kvartalite ja Toompea vahele jääv all-linn kerkis pikkamisi nagu auravast veest . </s> <s> Tuled akendes tuhmusid ja kustusid . </s> <s> Päev astus oma õigustesse . </s> <s> Arvatavasti tõusti ja tehti hommikusi toimetusi peaaegu kõigi nende akende taga . </s> <s> Mart Raja ei osanud hingeski aimata , milline osa inimestest on möödunud ööga rahul , kes neist on hämmingus nagu tema , kes alandatud või lihtsalt rahulolematu . </s> <s> Selles just seisabki suure linna külgetõmme , et sa liigud inimeste hulgas , kellest sa midagi ei tea . </s> <s> Need võõrad elud ja saatused , mis ristuvad kitsastel tänavatel kätkevad endas nagu lõputut hulka erinevaid maailmu . </s> </p>
<p> <s> Mart Raja arusaama kohaselt oli mehe ja naise vahekord alati tähendanud ühendatud elusid . </s> <s> Isegi kui ei elatud koos , isegi kui ei kavatsetud kunagi perekonda luua . </s> <s> Vähemalt neil päevil elati ju ometi ühte elu ... </s> </p>
<p> <s> Mees peab oma võimaliku lapse ees vastutav olema , ja seda kasutavad naised ju tänini ainsa enam-vähem kindla vahendina abiellumiseks . </s> <s> Järeltulijate kasvatamine on looduses enamasti paaride kohustus . </s> <s> Mida kõrgemal arenguastmel on liik , seda rohkem vaeva ta järglased nõuavad . </s> <s> Mart uskus , et Jumal räägib mehega naise kaudu . </s> <s> Nagu ratsastaja noore ja metsiku hobuse endale alistuma õpetab , nii allutab naine enamasti ka mehe . </s> <s> Tunduvalt suurem ja tugevam loom , võiks hobune inimese nagu ka mees naise lihtsalt tappa , kui ta hindaks vabadust kõrgemalt , kui liigi kohustust jätkuda ajas . </s> <s> Aga nagu tööhobune laseb end rakkesse panna ja sundida ülejõu pingutusteks , aimates , et see vaev on kokkuvõttes ka tema enda huvides , nii kannab mees enamasti vastuvaidlematult oma koormat , kuni ei ilmne , et ta teenides naist , ei teeni loodust , vaid vastaspoole kapriise , auahnust ja edevust . </s> </p>
<p> <s> Küllap see suures laastus niisugune oli , maailm , mida tundis mees , kelle nimi oli Mart Raja . </s> <s> Ta oli riietunud ja väljunud ning kõndis nüüd selle vana linna tänavatel , inimeste hulgas , kellest hakkas ilmnema , et ta nendest mitte midagi ei taipa . </s> </p>
<p> <s> On siis asjad juba nii hullud , Lääs oma kriisis lõpusirgele jõudnud , et enam pole looduse käsk mitte midagi ? </s> <s> Vähemalt üks osa sellest ühiskonnast on kaotanud oma hinges perspektiivitunde , ei looda sellelt oma jäätmeisse uppuvalt , mingite illusioonideta ühiskonnalt enam kestmist ja püüab võtta , mida võtta veel annab ? </s> </p>
<p> <s> Mees oli muidugi teadlik , et selliseid epohhilõpu meeleolusid on olnud läbi aegade , ja alati on sellega kaasnenud perekonna lagunemine , seksuaalsuse võidutsemine , priiskamine Oli irooniline , et see toimus ajal , kui üks väike maa elas just uuestisünni eufoorias . </s> <s> Maa tuleb täita lastega , oli lauldud alles hiljaaegu ja selle tagajärgi jalutas jõulueelsetel tänavatel hulgi ... </s> </p>
<p> <s> Kas kultuurieliit ei kuulugi oma rahva hulka ? </s> <s> Tunnetades ajastut teravamalt , käivad nad ikka enamasti muust ühiskonnast sammu või paar ees . </s> <s> Miks teeb tema koos teistega filmi ühest sadistliku hingega homoseksualistist , miks on see mees tema sünnimaa kultuurisuurus ? </s> <s> Kas tõesti pole paremaid võtta ? </s> </p>
<p> <s> Mõrkjas muie huultel , trügis ta sihitult inimsummas , täiesti tarbetu ja mingite ühiskondlike seosteta . </s> <s> Miks ta ometi seda sügist nii rakselt läbi elas , kui elust lahkumine oleks ometi pääsemine ? </s> </p>
<p> <s> Üks uks tõmbas ta tähelepanu . </s> <s> Pühavaimu kirikust oli ta aastate jooksul lugematuid kordi mööda käinud , kuid tal polnud kunagi juhust olnud sinna sisse astuda , kuigi ta muud kirikud oli puhtast kultuurihuvist läbi käinud . </s> <s> See praegune hetk oli ehk ka seotud kultuurihuviga , aga peamine motiiv see ei olnud . </s> </p>
<p> <s> Kümmekond noort muidulonkijat vahtis pingiridade taga , Siis oli väike salk kühmuhoidvaid selgi istmetel . </s> <s> Küünlatuledes kuusk . </s> <s> Ja pidulik ning igavikuliselt kaikuv hääl altarilt . </s> </p>
<p> <s> Kaabu näpus , nihutas mees end külg ees istmerida pidi paremale ja avastas , et pool kogudust tegelikult peaaegu ei näe , mida seal kõige pühamas paigas tehakse . </s> <s> Kahelöövilise kiriku keskel seisvad piilarid sulgesid vaate . </s> <s> Tahtmata õhkkonda häirida , jäi ta istuma ja saatis pilgu ümberringi . </s> <s> Milline nikerdusdekoori rohkus ! </s> <s> Kuidas see küll pildirüüste ajad üle oli elanud ? </s> </p>
<p> <s> Rikka kujundusega kirik , ja hääl altaril kordamas igivanu tõdesid . </s> <s> Tema saatis oma poja , et see ristipuul kannataks ja sureks , lunastades niiviisi meid meie pattudest ... </s> </p>
<p> <s> Kui kaua suudab religioon siduda ühte rahvaid ühiseks ristirahvaks , kui mitte keegi enam ei usu ? </s> <s> Sest Jumalasse uskumine eeldab usku selle maailma hästikorraldatusse ja äraarvamatusse tarkusse . </s> <s> Ja milles see tarkus siis seisab , peale sajandi õudusi ja ees ootavat ökokatastroofi ? </s> </p>
<p> <s> Üksindusepiinas mees püüdis mõelda , millega ta siis seni oli omi päevi täitnud ? </s> <s> Inimene elab ju sotsiaalsete suhete võrgus , tal on oma koht teda ümbritsevas maailmas . </s> <s> Tema , Mart Raja , oli täitnud oma aja aina teisi inimesi õpetades . </s> <s> Suurema osa sellest oli ta õpetanud , kuidas omasuguse vastu paljakäsi võidelda ja veidi ka seda , milliseid tundeid ja ilu on osanud mõnd inimesed peita linaseemne kujulistesse märkidesse , mida nad karjakaupa on viiele paralleelsele joonele kuhjanud , varustades neid sabade ja lippude ja logu redelikese kujuliste lisamärkidega . </s> <s> Kas ta oli tõepoolest uskunud , et üks või teine tegevus on mõttekas ja vajalik ? </s> <s> Loomulikult polnud ta seda kunagi endalt küsinud . </s> <s> Need olid tegevused , mida ta oskas ja talle oli selle eest võimaldatud suhteliselt vaevata olemas olla ning oma peret toita . </s> </p>
<p> <s> Just niisama oli keegi nihestatud hingega poiss , Siberi küla põhi ja Harju kohviku klatšimaailma pealisehitis , karelnud rahva ees pikki aluspükse meenutavate kintsuvarjude väel ja elavalt žestikuleerinud ning teinud seejuures mitmesuguseid nägusid . </s> <s> Ja kui ise ei karelnud , siis pani sedasama tegema karjakaupa teisi inimesi . </s> <s> Targad , kõrgelt koolitatud naised olid neid etendusi vaatamas käinud ja selle kohta oma keerukas erialakeeles väljendatud arvamusi ära trükkida lasknud . </s> <s> Ja mitte keegi polnud küsinud selle juures , kas see on tähtis ja mõttekas ja vajalik . </s> <s> Nad olid figureerinud omades sotsiaalstruktuuri võrgusilmades ja täitnud oma osa . </s> </p>
<p> <s> Eraelus oli see mõrase hingega pajats elanud omasuguste maailmas , mida veel paarikümne aasta eest oleks ehk täie tõsidusega pervertide karjaks peetud . </s> <s> Või mine küll tea , kes oleks pidanud , kes ei ? </s> <s> Nüüd siis teevad nemad sellest ajaloodokumenti , ja saatuse irooniana peab seda kahtlast selli etendama tema , Mart Raja , kellesse on kodeeritud maast-madalast hoopis teistsugune eetiliste normide süsteem . </s> <s> Selles suure jõena kulgevas ajas on kõik , mis toimub , kuidagi paratamatu ja üksikisik ei sa siin peaaegu mitte midagi muuta . </s> <s> Või siis vaid seda , et tema endale ei luba üht-teist , millest ta usub , et see on laguneva , ideedeta aja märk . </s> <s> Või lubab temagi endale ühte ja teist ja kinnitab , et kellele ta sellega kurja teeb ! </s> <s> Nagu tema täna iseenda ees ... </s> <s> Kriteerium on lihtne ja halastamatu — vahe on vaid selles , et sinu kitsukeste õlgade laiuselt seisab see maailm kas siin- või sealpool , täpselt sinu enda jagu on see maailm kas nii- või teistsugune . </s> <s> On see sulle nüüd arusaadav ? </s> </p>
<p> <s> Ta läks kirikust välja halli , kerget lund udendava taeva alla , hulkuma tänavatel , kus tal polnud midagi teha ja olema selle inimkoosluse nii- või teistsugune liige . </s> <s> Kurat võtku , kiusatus teistsugune olla oli temagi hingepõhjas olemas ! </s> </p>
<p> <s> Muigamisi küsis mees endalt — miks Kurat võtku ? </s> <s> Kas võtku tagasi Selles majas , kust ta just äsja väljus on sinusugustele aegade kestes arutu arv kordi veendunult öeldud , et see , mis su hinge põhjas kripeldab , on Kuradist . </s> <s> Aga seda sa ei usu , nagu sedagi , et orelilt kostev koraal on Jumalast . </s> <s> Jumalast vanale Johan Sebastianile pähe tulnud ja konservatooriumi tudengipiigale Jumalast antud käteosavuse abil seda ette kanda ... </s> </p>
<p> <s> Üks venesaabastes , lambanahkses kasukas ja ripakil kõrvadega lambanahkses mütsis kolge , habe nagu terjeril ees , tuli kahe kauni feega piki Raekojatagust tänavat ja hõikas Marti . </s> <s> Ja peagi istusid need neli inimest ühes vanas kindlusetornis rohmakatel pukkidel . </s> <s> Küünlatuled virasid ja Jaapani stereokombainist kaikus ruumi oma perfektsuses steriilsena mõjuv poistekoor , kes esitas jõululaule . </s> </p>
<p> <s> Kõik , mida siin ilmas tehakse , tehakse igavusest , mõtles mees melanhoolselt . </s> <s> Üks nümfidest nõjatus , määrdunud villatordid nägu raamimas , Krii kasuka embuses põsega mehe rinnalihasele ning teine vaatas vaksa kauguselt Mardile näkku ja küsis silmade särades ning niiskete huulte väreledes . </s> <s> " Öeldakse , et jumal on armastus . </s> <s> Kas ka see väide on pööratav , on õige mõlemat pidi ? " </s> </p>
<p> <s> " Ei tea ! " kinnitas Mart Raja surmtõsisel moel oma keldripõhjabassiga , millest talle oli korduvalt kinnitatud , et see ajab naistele judinad selga . </s> <s> " Aga seda võiks eksperimentaalselt kindlaks teha . " </s> </p>
<p> <s> " Selle peale peaks daam kostma — härra Raja , te olete tõeline Saatan ! " resümeeris Krii . </s> </p>
<p> <s> Midagi ei pidanudki juhtuma . </s> <s> See oli lihtsalt selline stiil , taipas Mart . </s> <s> Teha nägu , et just nii see käibki . </s> <s> See oli popp . </s> </p>
<p> *** </p>
<p> <s> Mirjat ei näinud ta niipeagi . </s> <s> Läksid jõulud ja uusaasta jõudis kätte . </s> <s> Tallinn elas hämaras ajatus ajas . </s> <s> Arvatavasti poleks ta naise lähenemispüüdeid tõrjunud , kartis Mart . </s> <s> Just nii see kõik algabki , teadis ta . </s> <s> Aga juhust lihtsalt ei tulnud ja ta jahtus maha . </s> <s> Oli poripäevi ja oli karget pakast , vahel veidi lörtsi . </s> <s> Valgust oli äärmiselt napilt . </s> <s> Jäi üle vaid inimsõbralikumaid aegu oodata . </s> <s> Selles halluses sulasid tööpäevad üheks määramatuks lindiks . </s> </p>
<p> <s> Võtteperiood oli olnud lõputu kuurort sellega võrreldes , mida kujutas endast helindamine . </s> <s> Poolteist tundi , mida tulevane film kestma pidi , oli lõigatud ligi neljasajaks mõnekümne sekundi pikkuseks jupiks ja need jupid otsi pidi kokku kleebitud ringiratast korduvaks lauseks või fraasiks . </s> <s> Temalt nõuti , et ta jälgiks täpselt suu liikumist kujutisel , suudaks öeldut piisava selguse ja täpsusega punktuaalselt samas rütmis korrata . </s> <s> Selle juures tuli korrata ka väljenduse ilmekust , ilma et see aegade kestes kodumaistele filmide iseloomulikku halba paberlikku võltstooni omandaks . </s> </p>
<p> <s> Kui musta materjali nägemisest saadud võltsi ja võimatu diletantlikkuse mulje ise oli juba olnud talle paras šokk , siis nende totrate lausejuppide kordamine ajas lausa enesetapu mõtted pähe . </s> <s> Õieti oli Sonn algusest peale veendunud , et Mart Raja ei tule helindamisega toime ja tema asemel tuleb kasutada mõnd professionaali . </s> <s> Nii siis talle ei heidetudki midagi ette . </s> <s> Mees ise nõudis aina uusi katseid , kuni tal midagi tulema hakkas . </s> <s> Ta palus lindistused koju kaasa , ajas stsenaariumist järge ja harjutas järgmise päeva jaoks ette , kuni esimeste öötundide ja täieliku tuimuseni välja . </s> <s> See polnud lihtsalt auahnuse ja jonni küsimus . </s> <s> Ta teadis nüüd Mihkel Kondist juba küllalt palju , oskas aimata , mis tundega ta midagi lausub . </s> <s> Mõnel juhul kippus vaidlema Sonniga ja isegi stsenaristiga , väites , et see või teine fraas pole usutav . </s> <s> Ühesõnaga — töö oli muutunud sisuliseks . </s> <s> Kui mõni tuttav ka stuudios käis , sai teda näha vaid kohvipausi ajal. </s> <s> Helindamisel ei tohi segada . </s> <s> Enamasti oli ta tööst nii meeletult väsinud , et pärast stuudiot koju tuikus ja tunnikese lihtsalt magas , siis hakkas tööle . </s> <s> Teatrisse juhtus ta vahel harva . </s> <s> Mirjat seal ei kohanud , kuni kord teda üle ruumi teise ukse juures nägi . </s> <s> Ta viipas kaugelt käega , naine vastas ja lahkus , keeras lihtsalt selja ja väljus . </s> </p>
<p> <s> Vana taktikuna Mart Raja aimas , mis mängu tantsijatar mängib . </s> <s> No , tubli ! </s> <s> Lasku käia ! </s> <s> Mees oli liiga hõivatud , et end segada lasta . </s> <s> Kuigi ta teadis , et määramata olukordi taluvad naised meestest hulga paremini . </s> <s> Nad oleks nagu selleks loodudki , et oma aega ära oodata , samal ajal , kui temasugused aina tahtsid kohe ja selgelt kõik ära klaarida . </s> <s> Ta pidi tunnistama endale , et hingepõhjas tahtis temagi . </s> <s> Iga mees küsib endalt , kas ta on naisele suutnud muljet jätta . </s> <s> Mart oli kusagilt lugenud — nad ( mehed ) nagu ootasid , et neile sooritatud triki eest kiitust avaldatakse . </s> <s> Kindlaim viis mees maatasa teha , on tema mehelikkuse kohta põlgust avaldada . </s> <s> Kui ei saanud Mihkel Kondile virutatud , tuli anda pika puuga tema osatäitjale ja mäng lõpetatuks kuulutada . </s> <s> Ainus viis enesetunnet säästa , oli selles küsimuses täielikku ükskõiksust üles näidata , teadis Mart . </s> <s> See rikkus ta enesehinnangut , sest ta ei lubanud endale kunagi tahtlikke solvanguid , aga sõpradena lahkumine oleks jälle kustutanud Mirja lootused vähemalt selles mängus võitjaks jääda . </s> <s> Paras sadist temagi ! </s> </p>
<p> <s> Üks mälestus sellest unenäona pöörasest ööst trügis aina teadvusse . </s> <s> " Armastad sa mind ? </s> <s> Ütle , et armastad ! </s> <s> Ütle , et sul pole kunagi nii hea olnud ! </s> <s> Ütle , et ... " oli Mirja aina nõudnud , kuni Mardil selles asjas jagu täis sai . </s> <s> Tema arvates polnud tal kunagi midagi sellist üldse ette tulnud , sest lembus polnud tema meelest sugugi valu ja vägivalla ja ebaloomulikkuste tallermaa , vaid soov hellust jagada . </s> <s> Ja koos võidi siis ka muidugi kõndida neil naudingu viimastel piirialadel , mis olid piinale ja pöörasusele ohtlikult lähedal . </s> <s> Jagamise rõõm oli peamine . </s> <s> Siin ei jagatud muud , kui kriimustusi ja hammustusi ja nauding oli eelkõige keelatu , üle raja jääva enesele lubamisest . </s> </p>
<p> <s> Järjekordse nõudmise peale midagi tunnistada või vanduda , oli ta pomisenud — ta ei teadvat . </s> <s> Selle üle tulevat veel mõelda , kas ikka on . </s> <s> Öeldud kibedaks naljaks , reageeris Mirja sellele ometi nagu naelpomm . </s> <s> Korraga oli ta põlvili voodis , kõik kümme sõrme Mardi juukseid sakutamas . </s> <s> Ta neab ära , Mart pole mees vaid elajas Kust varemast selline stseen küll mehele tuttav tundus ? </s> <s> Nagu oleks ta seda isegi mitte väga ammu üle elanud . </s> </p>
<p> <s> Ja ikkagi kiusas mehe südametunnistust teadmine , et tantsijatar on ta oma maailma piiride taha jätnud . </s> <s> Ta nagu poleks lootnudki , et võiks meest ka heaga võita . </s> <s> Või kui vähegi järele mõelda , siis ilmselt polnud tal Mart Rajast mitte sooja ega külma . </s> <s> Ta mängis kaasa näidendis , kus Mihkel Kont oli jälle olemas , mis sest , et seda osa täitis keegi tundmatu . </s> </p>
<p> <s> Natuke kurb oli seda kogeda , sest just neil aegadel tundis Mart Raja end selles temale täiesti vääras maailmas ülearusena ja üksi . </s> <s> Ta hinges jalutas ringi kaotus ja lein . </s> <s> Ta oli veendunud , et on Ehast ilma . </s> <s> Pealegi tegeleb ta mingi totra arusaamatuse tõttu vale asjaga . </s> <s> Tema ei oska oma osa teha ja temata ei saa ka Sonni filmist midagi talutavat tulla . </s> <s> See kõik oli ette määratud olema üksnes pöörane pettumus ja häbi . </s> <s> Ta lihtsalt tahtis kellegagi jagada oma kahtlusi ning muidugi lootis veidigi lohutust . </s> </p>
<p> <s> Mirja asemel jooksis ta ükspäev stuudio uksel kokku Ehaga . </s> <s> Talle oli antud hilisem tulekukellaaeg , ja nüüd ta taipas , miks . </s> <s> Helindasid muidugi teisedki osatäitjad , ja millalgi pidi ju Eha ka omad laused uuesti linti ütlema . </s> </p>
<p> <s> Naine kiirustas . </s> <s> Ta pidavat kohe Tartu bussile jooksma . </s> <s> Poiss on üksi . </s> <s> Martigi kutsuti juba sisse . </s> <s> Nad vahetasid naeratava ja ometi alatoonis nukra pilgu . </s> <s> " Helista mulle ! " jõudis mees öelda . </s> <s> Eha tõstis rusika , avas selle ja sulges , tegi niisiis sõrmedega ühe viipamisliigutuse ja keeras kõrvale . </s> <s> Mida Mart küll võis talle purjuspäi öelnud olla , et naine nukrutses ? </s> </p>
<p> <s> Oli just käsil riiustseen Ehaga , mis kulmineerus voodiga . </s> <s> Ja meest vaevasid kõik need jämedused , mida Mart Raja ealeski endale poleks lubanud , küll aga Mihkel Kondina Ehale veelkord ütlema pidi , </s> </p>
<p> <s> Samm-sammult käisid nad läbi uuesti selle loo , mis tahtis olla psühholoogiliselt usutav , oli aga ikkagi vaid mingi mugandus publiku tarvis , sest sadisti ei kavatsenud keegi rahvale etendada . </s> </p>
<p> <s> Helindati enam-vähem õiges järjekorras , ja see riiustseen pidi olema juba kaunis lõpus . </s> <s> Edasi tulid mõned lavastusekatked ja siis juba päris lõpp . </s> <s> Niisiis oli Ehagi omad repliigid linti lugenud , ilma et nad kordagi Mardiga kohtunud oleksid . </s> <s> Küllap oli ta saanud talvise koolivaheaja olla poisiga siin , oma päriskodus , ja polnud kogu selle aja jooksul end Mardile näole andnud . </s> <s> Tähendab , temagi oli mehe enda elust välja lülitanud , ja see oli juba tõeliselt valus . </s> </p>
<p> <s> Pea nagu jämedaks paistetanud , kõikus Mart mõne tunni pärast pimedast ruumist välja ja katsus oma mantli nööpe õiges järjekorras kinni saada . </s> <s> See polnudki nii lihtne , sest ta kippus nööpimiseks kasutama millegi pärast vasakut kätt , nagu oleks tal seljas naistepidi kinni käiv üleriie . </s> <s> Ükski vaimne kontsentratsioon polnud ealeski nii kurnav olnud , kui need mõned tunnid iseenda jutu ülerääkimist . </s> <s> Järgmiseks päevaks vabaks kuulutatud , hulkus ta pimedatel tänavatel , et pead lahutada ja sisenes siis kuhugi kohvijoomise kohta , sirutas jalgu , tajudes väsimusevalu seljalihastes . </s> <s> Nähtavasti kippus ta helindamise ajal mingeid sundasendeid võtma , unustades lõtvuda . </s> </p>
<p> <s> Otse ta õla kõrval akna taga möödusid õhtused inimesed ja üks korraga peatus ning viipas talle , keeras tagasi ja tuli ruumi sisse . </s> <s> Mees küsis , kas tohib istuda ja Mart Raja osutas talle vaba tooli . </s> <s> See tulija oli Lembit Piirimäe . </s> <s> Jalutavat tööpäeva pingeid välja . </s> <s> On olnud pöörased päevad , aga nüüd paistab , et hakkavad asjad jälle laabuma . </s> </p>
<p> <s> Ei tahtnud temagi usalduslik ja avameelne olla , mõistis Mart . </s> <s> Mõlemad teavad vastastikkuse tagasihoituse põhjust . </s> <s> Huvitav , kas Eha temaga kohtus , kui siin helindamas käis ? </s> </p>
<p> <s> " Kuidas läheb ? " tundis Piirimäe huvi ja Mart pidi peaaegu vastama , et filmi tootmisega seonduvat peaks ju produtsent paremini teadma . </s> <s> Mis aga tema isiklikesse asjadesse puutub Aga Piirimäe ei andnudki talle aega ei seda öelda ega mingit viisakamat vastust välja mõelda . </s> <s> Nad alustavat reklaamikampaaniat . </s> <s> Homsest on afišid väljas , kui Marti huvitama peaks Nad on Ehaga suures plaanis , kõige suurematel seitse korda kaksteist meetrit . </s> </p>
<p> <s> Uudis kuulus sellesse rubriiki , mis tal ka halbades unenägudes pähe tulnud ei olnud . </s> <s> Eluaja privaatsusest alati väga hoolinud , on temast korraga mingi müüridele riputatav südametemurdja tehtud — koos Ehaga . </s> <s> Ega ometi lihtsalt kõrvu seismas ja objektiivi vaatamas Ja asjaosaline saab sellest viimasel hetkel teada , kui töömehed juba arvatavasti tõstukeid valmis seavad . </s> </p>
<p> <s> Esilinastus olevat kindlaks määratud 18. jaanuarile , laupäevale . </s> <s> Kinomajas . </s> <s> Kohal on kodune ja ka põhjamaade press . </s> <s> Nende jaoks on tingimata vaja etendada Eha Rajuga lähedastes suhetes olevat paari . </s> </p>
<p> <s> Mart ei öelnud midagi ja lootis , et ta mõtted kuidagi ta näol ei kajastu . </s> <s> Alles seepeale , kui Lembit Piirimäe jutu mujale pööras , kui ta küsis , kas pangast on talle öeldud , et konkurss toimub nädala pärast , talle olevat kaks-kolm täiesti mitteküündivat võistlejat ilmunud , katkestas Mart Raja vaikiva kuulamise . </s> <s> Ta olevat mõelnud ja otsusele jõudnud , aga pole lihtsalt mahti leidnud , et seda ütlema tulla . </s> <s> Ta nimelt loobub pakutavast võimalusest . </s> </p>
<p> <s> Miks , tahtis Piirimäe teada ja Mardil oli piinlik talle seletada , et on asju , millega tema ei nõustu . </s> <s> Saagu teine mees aru , iga inimene lubab endale üht-teist ja samuti keeldub teisest-kolmandast . </s> <s> Need on privaatsed normid , mida ei pea kellegi ees põhjendama . </s> <s> Ta võiks ehk tulla kõne alla alal , millest ta võib-olla midagi isegi teab , aga sellised otsused on alati seostes kõige ümbritsevaga , ja tema ei sa pakutut vastu võtta . </s> </p>
<p> <s> Esimest korda lõi selle , muidu igati respekteeritava mehe ilmes välja kalk võimukus , mida Mart solvanud oli . </s> <s> " Kas te peate silmas mingit klatši ? " </s> </p>
<p> <s> " Teeme nii , et ei kommenteeri , nagu teiegi ei kommenteerinud , miks seda nii magusat kohta mulle pakkusite , eks ! " </s> </p>
<p> <s> " Hästi , " soostus Piirimäe . </s> <s> " Noh , mul ongi aeg minna . " </s> </p>
<p> <s> Hea , et see oli Piirimäe , mees , kes poisist peale on pilli õppinud , tööga oma ajud paika raputanud , taipas Mart Raja . </s> <s> Oleks see peadirektori-molkus olnud , tuleks sestpeale tänavatel aeg-ajalt seljataha vaadata , sest nad on võimust maigu suhu saanud ega andesta neile , kes sellele ei kuuletu . </s> </p>
<p> *** </p>
<p> <s> Elutoas oli valgus . </s> <s> Ega ometi Mirja ? </s> <s> Aga ei , see oli Alla , kes tugitoolis tukkus . </s> <s> Naine ärkas , tõmbas peoga põse puhtaks ja ringutas . </s> <s> Ta jäänud väheke suikuma . </s> <s> Ei sellest midagi , et Mart hiljem tuli . </s> <s> Küll jõuab ka oma pere üle vaadata . </s> </p>
<p> <s> Ausalt öelda oli ta üks igavene mõnus pehme muna ! </s> <s> Ta oli eemale tõmbunud , kui Mirja end siia asutas , aga mingi vaistuga , mis naisi neis asjades juhib , oli ta taibanud , et sellega on nüüd kõik ja oli jälle olemas . </s> <s> Allal oli asja . </s> <s> Nimelt on homme Hiiu päev , jälle söömata ja joomata . </s> </p>
<p> <s> See sõnum võttis mehe korraks mõtlema . </s> <s> Teades väga hästi , millega riskib , oli ta elanud , võtmata rohtu või täitmata ainsatki ettekirjutust . </s> <s> Ta oli tahtnud selle ohu unustada Täna olevat Allale helistatud ja tuletatud meelde , et nad on ikkagi täiskasvanud inimesed . </s> </p>
<p> <s> Noh , hästi ! </s> <s> Eks tuleb siis ära käia ! </s> </p>
<p> <s> Veel . </s> <s> Alla oli leidnud mõnusa koti . </s> <s> Kui Mardil siin töö otsa lõpeb ja ta ära hakkab kolima , pole tal asju ju kuhugi panna . </s> </p>
<p> <s> See oli tumedast nailonist ja nahast spordikott , ja nii suur küll , et ta oma riidekraami , raamatud ja tualett-tarbed sinna mahutada saab . </s> <s> Suurem kui tarvis ! </s> <s> Poest ju ometi niisuguseid praegu ei leia . </s> <s> Aga seda , kust administraator midagi hangib , polnud mõtet küsida . </s> </p>
<p> <s> Aga siis on veel ! </s> <s> Allal jäänud nimelt üks kasukas üle . </s> </p>
<p> <s> See oli valge , imepuhta villaga kasukjopp , ja täiesti paras Mardile . </s> </p>
<p> <s> Viimase kuue-seitsme aasta jooksul oli Mart Raja teinud asjalikust ja toimekast mehest koolmeistri koos sellest tulenevate riietumistavade muutumisega . </s> <s> Varem oli ta aina kandnud joppe ja sviitreid ja teksasid , esindusdressi või siis küll ülikondi , aga enamasti ikka selliseid , millega päeviti ringi traavida kõlbas , teinekord ka mingist veidi helkivast kangast natuke odavalt elegantseid pintsakuid , mis meenutasid gangsterifilme Muusikakooli aegadest saadik kuulus korrektne ülikond , mantel ja kaabu ta igapäevariietusse . </s> <s> Tal oli olnud isegi teatavaid raskusi selle varustuse muretsemisel , sest need olid tõesti vaesed aastad olnud . </s> <s> Seda enam ta neist hoolis . </s> </p>
<p> <s> Ta teadis , selline valge kasukas kuulus stiili , mis sai alguse millalgi kuue-seitsmekümnendatel , tõukes Živago-film ja oli hinnatud just kultuuritegelaste teatava , kergelt boheemlasliku kihi poolt . </s> <s> Ilmselt pidas Alla silmas seda . </s> <s> Mihkel Kont muidugi seostas kasukat Siberi ja pakasega ja põlgas seda siin , Läänes , kus polnud muud , kui uduvihm ja lörts . </s> <s> Seega oli Alla hakanud Mardist kedagi teist kujundama , nagu see kujundamine naistele loomuomane muide on . </s> <s> Kohe sai mees sellest veel ühe tõendi . </s> <s> Seni oli jutt , et näe , ilus kasukas ja jäi üle , äkki on Mart huvitatud Aga niipea , kui mees ahvatluse alla neelas ja hinnaga hambad-risti soostus , kooris Alla käekotist lagedale kilekotti pakitud suusamütsi . </s> <s> Kaabut ju kasuka juurde pähe ei pane . </s> </p>
<p> <s> Ühtegi sõna , mis tuttavate inimeste viisakusjutu raamest välja oleks ulatunud , ei vahetatud . </s> <s> Aga selles hoolitsuses ja maskeraadiga nõustunud mehe ülevaatamises ning sättimises oli nii palju lähedast soojust ! </s> <s> Mine tea , kas Ehal polnud tõsi taga ? </s> </p>
<p> <s> Igatahes jäeti hüvasti ja pobinal lausutud lubaduses homme mehele taksoga järele tulla , selles toonis nimelt oli midagi . </s> <s> Nagu oleks toimekas administraator äkki omadega pisut sabinas . </s> </p>
<p> <s> Hommikul oli Alla taas hooles mehe välimuse pärast . </s> <s> " Pane uued asjad ! " oli ta öelnud , meest esmakordselt sinatades . </s> <s> Mart tundis kätes natuke erutusvõbinat . </s> <s> Ta pabistas selle arstilkäigu pärast ikka päris tõsiselt , oli koguni rahutult ja vähe maganud . </s> <s> Talle küll meeldis soojalt ja mugavalt riietuda , aga selles kestavahetuses , rutiini rikkumises oli midagi ohtlikku , sest tolle Mihkel Kondi nahas elades oli kõik siiski õnnelikult sujunud . </s> <s> Ei tohi saatust õrritada ! </s> </p>
<p> <s> Haiglas ei räägitud temaga enne midagi , vaid saadeti kohe uuringutele . </s> </p>
<p> <s> Pärast sai ta tund aega oodata ja kibedat maomahla neelata , enne kui kabinetti kutsuti . </s> <s> See , kui arst viis minutit tema filme ja analüüse uuris , oli paljas tsirkus , taipas Mart . </s> <s> Nad olid pool tundi konsiiliumi pidanud , nende ägedaks läinud hääled olid hooti koridori kostnud . </s> <s> Mida ta seal veel uurib , et tõtt lagedale ei lao ? </s> </p>
<p> <s> " Näete siis , juhtub ka nii ! " sõnas lõpuks arst ja seletas , vedades küünega mööda Mart Raja siseelundite pilti . </s> <s> " Siin , näete , on midagi . </s> <s> See võiks olla mao ninvendus või volt , aga fiberoskoopia ei kinnita seda . </s> <s> See on tehtud Tartus , augustis . </s> <s> Aga siin — see on eelmisest korrast meil , on juba midagi kahtlast . </s> <s> Näete , märgatav kühm teiseloomulist kudet . </s> <s> Kui see tahaks olla mingi uusmoodustis , siis aega arvestades peaks ta täna olema umbes kolmandiku suurem , sest augustist novembri alguseni ja novembrist jaanuarini on enam-vähem sama aeg ja dünaamikat arvestades ... </s> </p>
<p> <s> Aga täna me ei leia siit mitte midagi . </s> <s> Mitte mingi analüüs ei näita Nii et tulge meile igaks juhuks paari kuu pärast veelkord . </s> <s> Vaatame , mis siis on . </s> <s> Aga praegu võib ainult õnne soovida . " </s> </p>
<p> <s> Nagu segane kobis mees Alla kõrval majast välja . </s> <s> Temas möllas ebamäärane rõõm , mis tahtis teda nutma ajada . </s> <s> Ei midagi hullu oli talle viimati öeldud ja lastud tal nagu katsealusel meriseal elada ja endas võimalikku surma kasvatada Ja nii jääb kõik lõputult lahendamata . </s> <s> Keegi ei tea , miks ta septembris ikkagi surema pidi ... </s> </p>
<p> <s> Ta tahab korraliku kõhutäie süüa , seletas ta autos linna poole sõites . </s> <s> Ja restorani valge linaga laua taga toitu oodates ei saanud ta suud peetud , vaid hakkas Allale seletama . </s> <s> Kui see äkki augustis oli midagi , mis septembriks teda teise ilma tahtis viia ja siis tühjaks jooksis , andes selle kohutava oksenduse Kui selle jäljed olid veel novembris märgatavad ja tänaseks kadunud Kuidas ta ei salli ebamääraseid olukordi ! </s> </p>
<p> <s> Nii iseloomulik Allale , aga ka naistele üldse , et sellistes asjades nad ei püüagi aru saada ega lahendusi leida , vaid lausuvad naeratades ja su kätt silitades — küll läheb kõik hästi ! </s> </p>
<p> <s> Mees maandus nagu laest kukkunult äkki kogu olemusega tänasesse päeva . </s> <s> Teda jahmatas tõdemus , et ta on kogu seda filmimisepisoodi oma elus võtnud , kui midagi ebatõelist , midagi , mis ei kuulu tema elulukku . </s> <s> Ta oli oodanud lihtsalt ära , millal võiks muutuda tagasi harjumuslikuks tõsimeelseks inimeseks , kellel lapsepõlve aegsed , emapiimaga sisse söödetud tõed seavad käitumisele rajad , mida ta lähikondsed tunnevad ja hinnata oskavad . </s> <s> Aeg , kus kõik oli olnud unenäoliselt pidetu , kus ta oli avastanud endas võimalusi olla küll pajats , küll playboy , kus teda olid ümbritsenud inimesed , kellega ta tõenäoliselt muidu kunagi poleks lävinud Tõepoolest , see oli pigem ise nagu film Mart Raja elust ja mitte tema tõeline elu . </s> <s> Nagu muuseas film Mihkel Kondi elust ei vasta ju ka tegelikule elule . </s> </p>
<p> <s> Mees ei teadnud veel , et üksnes usk aja tõelisusse teebki võimalikuks selle illusiooni , nagu oleks elu , mida meil meeldib endale kujutleda , just nimelt see tõeline . </s> <s> Need samad episoodid , milles me osaleme , kas või see hetk , et Mart Raja istub koos Alla Pikkoviga lõuna ajal Olümpia restoranis ja sööb forelli veinikastmes ning joob juurde Chateud , et mängib vaikne muusika ja akna taga udendab lund , seesama episood on Mart Raja pilgu läbi üks , hoopis teine Alla Pikkovi silmis , tõenäoliselt aga veel midagi kolmandat tudengineiu meelest , kes kõrvallauas vargsi huuli värvib ja oma peikat tualetist tagasi ootab , ning neid kergelt muiates silmas peab . </s> <s> See tõehetk virvendas korraks mehe meeltest läbi , kui mõtles neidu end ja Allat voodis kujutlemas . </s> <s> Seda too ju muigab ! </s> <s> Väheldane ja kuivetu vana keigar ning ürgemane koduelevant . </s> </p>
<p> <s> Selleks , et saavutada maailma rahustav tõepära , tuleb nimelt uskuda kaljukindlalt , et me oleme midagi konkreetset , umbes nagu Lindakuju või viienda aasta monument ehk taksopeataja . </s> </p>
<p> <s> Nimelt seda me ei ole , midagi üheselt jäävat , aga enamasti me õnneks seda ei tea . </s> </p>
<p> <s> Enesevaatlus oli Mart Rajale tuttav juba noorusest . </s> <s> Turnides Kaukasuse negatiivsetel peeglitel ehk teisisõnu mäekülgedel , mis kummarduvad tühjuse kohale , oli ta ülimalt selgesti tunnetanud kahesust . </s> <s> Üks oli see nooruses natuke liiga ema küljes rippunud poisike , kes hirmust hingetuna nutuähmis võbeles , ja teine too tundmatu , kes ilmus vahel harva , aga ikka siis , kui olukord karjuvaks muutus , kes ajas end püsti ringilinalt , äigas vere randmega näolt ja oli valmis laskma end uuesti hunnikusse lüüa , kes raske taburetiga astus vastu tapma kippuvale aserile , kuigi teadis , et see punakaks värvitud juustega libu ei vääri isegi meenutamist . </s> <s> Ta oleks võinud tookord ju Saltanile lihtsalt öelda , et jätab plika rahule , mingit riidu poleks tulnud . </s> <s> Seesama tundmatu nautis toimetulemist ja otsis ise katsumusi . </s> <s> Aga loomulikult ei piirdunud tundmatu vaid riski ja seiklustega , vaid aeg-ajalt kippus järjestama paberile sõnu , mis kokku reetsid mehe sisimaid , varjatud ja häbenetud tundeid , ja ta sundis Marti neid kaustikusse kribitud hingepuistamisi isegi trükkida laskma . </s> <s> Kas ta siin ka nautis toimetulekut ? </s> <s> Mis toimetulekust sai siin enam rääkida , kui kirjutamise ja avaldamise vahele jäid teinekord mõned aastad ? </s> <s> Või hoopis kummaline , kui sügavast masendusest toibuma hakkav leskmees võtab ette kalambuurse musta kriminaalkomöödia , pöörab süngeks naljaks kogu selle räämase jõugu , kes seisab jalus elu normaalseks muutumisel , kes on tegelikult uue sajandi pärijad ! </s> </p>
<p> <s> Mart Raja kogu oma enese hinges urgitsemisega ei suuda vastata iseendale nii paljusid tõsiseid küsimusi , et jutt tema iseenda tundmisest on paljas tühi , mingi tähenduseta kelkimine . </s> <s> Kuidas siis võiks seesama mees tunda üht , temast seitse aastat hiljem maailma sündinud , väändunud hingega linalakka . </s> <s> Ta on konstrueerinud endale Mihkel Kondi töötava mudeli . </s> <s> Umbes nii nagu konstrueeritakse roboteid , kes käivad kahel jalal ja sooritavad oma näpitskätega primitiivseid tööoperatsioone . </s> <s> Kas selle teatava välise sarnasuse tõttu võib asetada võrdusmärgi inimese ja roboti vahele ? </s> </p>
<p> <s> Süües suure keskendumisega oma rooga , mõtles mees mõrkjaslõbusaid mõtteid ning ta näol väreles jälle see naeratus , mida muigeks kutsuti . </s> <s> Mitte keegi ei tea , kes oli Mihkel Kont . </s> <s> Tema ise ka loomulikult ei teadnud . </s> <s> Tema uljutsemised , tema afäärid , näiteks kas või Mirja Rosega , kes on teine samasugune reebus , räägivad iseenda eest . </s> <s> Kas ta oma viimase muinasjutulavastusega tõesti andis kriitikutele ilmeka vastulöögi , võis siis hoopis proovis kord üle olla sarkasmist ja irooniast , proovis olla hea ja lihtne ? </s> <s> Kas ta seda isegi teadis ? </s> <s> Äkki oli ta lihtsalt tüdinenud ja tühi ning loobus püüdest tabada iseennast , otsis vabanemist lõputust enesejälitusepingest ? </s> <s> Kas ta ikka oli homoseksuaal ? </s> <s> Näib , et see on tõestatud , aga kas ikka on ? </s> <s> Võib-olla ta vaid viskas maailmale näkku selle , mida too ennaku temast uskuma kippus . </s> <s> Võib-olla saatis Alla kaudu sedasi sõnumi oma naisele , kellega ühiselu ei laabunud ? </s> <s> Kui palju võis selles olla lavastust , just samasugust nagu selle veidrikust Krii puhul ? </s> <s> Võib-olla oli tegemist tõesti üksildase hingega , kellel polnud kunagi õnnestunud ületada vahemaad teise inimeseni ? </s> <s> Mirja ju on selline ! </s> </p>
<p> <s> Ja miks ta enda tappis ? </s> </p>
<p> <s> Mees tõstis pea tühjaks saanud taldriku kohalt ja vaatas aknast välja . </s> <s> Väsitavana mõjuv liiklusvool akna taga . </s> <s> Igal auto roolis mõni huuled kokku surunud tungleja , kes arvab , et teab , kuhu ja miks ta kiirustab . </s> <s> Jumal , milline illusioon ! </s> </p>
<p> <s> Ta oli sellest välja astunud . </s> </p>
<p> <s> Lõuna lõppedes küsis Mart Allalt , kust leida juuksurit , kelle kätte julgeks oma pea usaldada . </s> <s> Ta tahaks hea meelega oma kullakarva lained nüüd minevikku saata ja olla normaalne hallipäine vanamees . </s> </p>
<p> <s> " Või vanamees ! " pobises mantlit selga ajav ja selle juures natuke hingeldav Alla , aga viis Mardi tagasi naiste salongi , kus mehest paari kuu eest see pervert valmis tehti . </s> </p>
<p> *** </p>
<p> <s> On asju , mida me võime näha korduvalt ja vaadata kaua , kuid see ei jõua teadvusse . </s> <s> Seistes postimaja juures bussipeatuses , taipas Mart Raja äkki , et seinatäis afiši tema vatsas , kus külitas keegi mees ja tema õla tagant vaatas blond kaunitar , kujutab teda ennast ja Eha voodis . </s> </p>
<p> <s> " Mart Raja ja Eha Raju suurfilmis " Liiliate aasta " " . </s> <s> Ülanurka lõikaval kleebisribal : " Peagi ekraanidel portreefilm Mihkel Kondist . " </s> </p>
<p> <s> Ausalt öeldes tundis mees , kuidas ta õlgadele ja seljale langes kuum raskus . </s> <s> Sellest hetkest alates pole enam miski endine , taipas ta . </s> </p>
<p> <s> Ta hakkas astuma ja tundis endal inimeste pilke . </s> <s> Loomulikult oli see vaid närvidest . </s> <s> Kes suudaks seda müürilehe staari seostada temaga , väheldase ja väga tavalise inimesega siin argisel tänaval , tõuklevas ja kiirustavas õhtuse linna rüsinas ! </s> <s> Harjumatu villane mütsiserv ajas lauba kihelema , kuni Mart selle peast võttis ja taskusse toppis . </s> <s> Olgu siis juba jahe tuul , kui see higine kihelus . </s> <s> Veendugu iga vaadatasoovija , et too mees pole hoopiski blond ega kanna pikki lainelisi juukseid , vaid hall ja karmilt püstiskarvane . </s> <s> Energilisel sammul läbi rahvahulga trügiv teoinimene , mitte mingi huuli prunditav peenutseja . </s> <s> Mis tähed on Mart Raja ja Eha Raju , et seda pedede unistust nende nimedega reklaamitakse ? </s> </p>
<p> <s> Kindlasti polnud Looja temast teinud näituseeksemplari , teadis Mart . </s> <s> Nendest aastatest saadik , kus silmapaistmine tähendas peaaegu automaatselt füüsilist vägivalda või põlguseavaldusi , oli ta soovinud alati olla nähtamatu . </s> </p>
<p> <s> Ta oli turvateenistuse juhi ametikohast loobunud . </s> <s> See oleks ehk peaaegu võimaldanudki jääda alati kaadri taha . </s> <s> Ta oli loobunud ka vaiksest virelemisest oma kodu väikeses toas , tähelepanematu ja tüliks olemist kahetsev haige vanamees . </s> <s> Ta oli ise tulnud siia edevuselaadale , toonud end nagu iseenda pilkeks kõigi tähelepanu keskpunkti . </s> <s> Ise õrnuke ja end vaevu ohjeldavalt tundlik , kontrastiks välisele karmusele , mida ta endale kaua sisendanud oli . </s> </p>
<p> <s> Kui areen , siis pigem küll ring — mehisus mehisuse vastu ! </s> <s> Või tsirkus , tsirkus Vana-Rooma moodi , kilbi ja lühikese mõõgaga võrku ning nuia kandva vastase vastu . </s> <s> Heita kõrvale enesehaletsus ja püüd näida midagi , olla selle asemel julmalt aus oma suutmises või suutmatuses ja minna saatusele vastu . </s> <s> Aga — jumala pärast mitte seda võltspoosi , kinotähte ja naistekütti ! </s> </p>
<p> <s> Järgmine hoop tabas teda Valli tänava otsa kohal . </s> <s> Kioskivitriini kirjasid mingi värvipildiajakirja kaaned , vähemalt kuus-seitse kõrvu , kus tema ise , ja seekord mitte kunstniku pintsli vahendusel , vaid ehtsal fotol , seisis Eha selja taga , käed naise õlgade ja rinna ümber põimitud . </s> <s> Ja jäi mulje , et Eha on selles kaisutuses alasti , kuigi ta oli tegelikult balletitrikoos . </s> <s> See liiderlik vana pede hammustas kauni baleriini kõrva ! </s> </p>
<p> <s> Miks ta ikkagi selle supi sisse sattus ? </s> <s> Ta oli ju koju sõitmas ja lasi Sonnil end pehmeks rääkida . </s> <s> Et veab truppi alt Kas ta uskus seda ? </s> <s> Või ainult tahtis uskuda , pettis end , vabandades oletatava kohusetundega varjatud edevust ? </s> <s> Ta oli juba vahepeal sama hästi kui surnud . </s> <s> Kui võis liikuda nagu varjukuju , ilma et inimesed teda märganud oleksid Ta oli saanud vaadata selle , endast nii mõndagi pidava mehe näkku , nagu seda nägid inimesed väljaspool teda , nagu nägi teda maailm . </s> <s> See kogemus jahmatas , võttis vaikseks . </s> <s> Milline pooside ja eelarvamuste segapuder selle sirgjoonelise ja karmilt ausa inimese asemel , kelleks tal oli meeldinud ennast pidada . </s> <s> Kas peale seda ta mitte ei tahtnud end proovida , maalida lõuendile uus portree iseendast ja seda siis nagu ikooni ristikäigus enda ees kanda ? </s> </p>
<p> <s> Väidetavasti olevat tal õnnestunud luua usutav filmiroll . </s> <s> Kas temal või Kalev Sonnil ? </s> <s> Või hoopis stsenaristil , või produtsent Lembit Piirimäel Kõige tõenäolisemalt nemad kõik kokku vaid tõid materialiseerunud kujul rahva ette ühiskonnas oma elu elava kujutluse kuulsast inimesest . </s> <s> Arvatavasti poleks kellelgi õnnestunud luua Mihkel Konti elusuuruses uuesti . </s> <s> Kui sellist nähtust , seda tõelist Mihkel Konti üldse kunagi olemas olnud on . </s> <s> Neid kujutlusi on kindlasti kümneid , või hoopis tuhandeid . </s> <s> Igaühel , kes teda tundsid , oma ja isemoodi . </s> <s> Mis tähendab , tundsid ? </s> <s> Kes olid teretuttavad või töökaaslased või voodikaaslased ? </s> <s> Igal sellisel kategoorial on veel lugematult alaliike . </s> <s> Igas inimmaailmas peegeldus Mihkel Kont erinevalt . </s> <s> Kuidas saaks keegi Mart Raja , kes teda kunagi elusana näinudki pole , seda meest omas tõepärasuses taastada ? </s> </p>
<p> <s> Kõike seda mõlgutades teadis ta , ilma , et sellest mõelnud oleks , et just niisama muutub temagi tuhandeiks osakujutisteks ja illusioonideks , ühele selleks hetkeks , kui ta ekraanil viibib , teisele võib-olla kogu eluks . </s> <s> Ja ükski ei tea , kes ta ise ja tõeliselt oli . </s> <s> Või kes ta siis ikkagi ise ja tõeliselt on , praegu , siin selles hetkes , juveelikaupluse vitriinipeeglis iseendaga silmitsi ? </s> <s> Vana edevusehunnik , kes naudib ennast kasukas ja paljapäisena keset Eestimaa jaanuari . </s> </p>
<p> <s> " Ja kuhu sina siis kadunud oled olnud ? " küsis üks hirmus tuttav naisehääl ta õla tagant . </s> <s> Peeglisse , otse tema hallide juukseharjaste kõrvale oli siginenud punaka helgiga kastanipruun soeng ja neid mõlemaid kroonisid vitriini pärlikeed . </s> <s> Briljantsõrmused hiilgasid mustadel sametpatjadel , raske kuld lebas õhtuste tulede all . </s> <s> Ainus , mis veel müügil oli — ehted , sest need maksid õiget hinda . </s> <s> Kes soovis võis oma kandekoti letile tühjaks kallata , lasta kokku lugeda käkrus paberikesed , mis uppusid koos kadunud üliriigi mälestusega . </s> <s> Ja talle oleks kohemaid ulatatud siit mõni ehe , väärtus , mis on kasutu ja aegumatu . </s> </p>
<p> <s> Mart pööras pikkamisi pead ja vaatas vastu Mirja suurtele ja tõsistele silmadele ning võltsilt ja närviliselt naeratavatele huultele . </s> </p>
<p> <s> " Kui hea sa välja näed ! " nurrus naine ja poetas oma kitsa käe , mis võis olla nii ootamatult valus ja kiusakas , mehe kasukakaenlasse . </s> <s> " Kas sa oled minu päris ära unustanud ? " </s> </p>
<p> <s> Selline ootamatu rünnak võttis korraks mehe kõhklema . </s> <s> Äkki on ta olnud ülekohtune ja ennakult kahtlustav ? </s> </p>
<p> <s> Ta olevat uppunud töösse , sest enne Inglismaale tagisõitu oli tal vaja nii palju teha . </s> <s> Ta lootnud , et Mart otsib ta ise üles . </s> <s> Mirja polevat nimelt tahtnud riskida , et jätab mehele mulje , nagu ajaks ta teda taga ... </s> </p>
<p> <s> Mis muljet ta ikka enam jätta saanud oleks , mõtles Mart Raja ja säilitas vaevaga tõsise ilme . </s> <s> Oleks ju ka naljakas olnud , seletas ta omakorda , kui tema oleks jätnud mulje , et ajab Mirjat taga . </s> <s> Ka tema on olnud töösse uppunud , aga nüüd on hakanud ometi lõpp paistma . </s> <s> Ja kas naine läheb siis jälle ära ? </s> <s> Millal ? </s> </p>
<p> <s> " Homme , " ütles Mirja lühidalt ja hammustavalt . </s> <s> " Lähemegi siis niisama lahku ? </s> <s> Kõik ! </s> <s> Oli mis oli ? " </s> </p>
<p> <s> " Ja sinu ettepanek ? " </s> </p>
<p> <s> " Sa oled siga ! " ütles naine , kusjuures ta hääl kurises nagu paitataval kassil . </s> <s> " Mis ettepanekut peab daam sulle tegema ? </s> <s> Hästi , oled täht , aga mina olen ka natuke ... " </s> </p>
<p> <s> " Äkki paneks need tähed kõrvuti ja laseks mõnel astronoomil suurusjärgud ära mõõta ? " küsis Mart Raja ja taipas , et nii keerukaks asjaks — aduda selles mehe enesepõlgust , ei jätku Mirjal huumorimeelt . </s> </p>
<p> <s> Nad läksid ühel meelel Gnoomi ja tellisid šampust . </s> <s> Ometi kord käitus mees nii , nagu see naisele meeldis . </s> <s> Veidi valjuhäälselt ja demonstratiivselt , afišeerides iseend ja oma kaunist saatjat , nagu nad väljast paistavad , jättes kõik kahtlused , kompleksid ja tobeda tagasihoidlikkuse seks korraks mängust välja . </s> </p>
<p> <s> Siis nad sõid , tellinud mingid väga keerulise nimega ja tegelikult äärmisel maitsvad praed , kumbki omal valikul . </s> <s> Lõpuks kohv ja liköör . </s> <s> Ja kogu selle kena etenduse jooksul kiusas Marti tahtmine naerma hakata . </s> <s> Ta polnud küsinud kõige loomulikumat asja — miks Mirja ikkagi keset ööd jalga lasi ? </s> <s> Mida tähendas see pikk paus suhetes , miks ta ilmselt Marti vältis ? </s> </p>
<p> <s> Patune öö oli jätnud küll naha vahele mõnusa kibeluse , aga midagi sellest järgnemas vaevalt et oli . </s> <s> Polnud õiget tunnet , aimas mees . </s> </p>
<p> <s> Kohviku järel laisalt läbi linna jalutades ta siiski nautis enda kõrval seda ilusat naist ja temaga koos käivat suurilma õhkkonda , kuigi muidugi teadis , mida mõtlevad vastu juhtuvad teatriinimesed . </s> <s> Tramm oli nagu lahkumineku eelmäng , oma tuimalt tühja põrnitavate nägudega , hoolimatu trügimisega , pidurdustel üksteise otsa vajuvate kehade pahameelega teiste kehade üle . </s> <s> Aga väljunud , sukeldunud viaduktitaguste väikeste tänavate rahulikku õhkkonda , Mirja korraga kallutas pead , puudutas põsega mehe põske . </s> <s> " Sinuga on nii hea ja kindel ... " </s> <s> Äkki ta tõesti eksib , mõtles Mart . </s> <s> Äkki ootas naine , et talle tõesti järele joostakse ? </s> <s> Selline kogenud naine ei saa ju niimoodi mõelda ! </s> <s> Oleks et enne , aga pärast sängi ... </s> </p>
<p> <s> Oligi see nagu Sillamäelt või Kohtla-Järvelt Tallinna üle toodud tänavake , need kipskaunistused ja butafoorsed rõdud , välisuks Mees peatus , oodates seda hetke , kui Mirja luku lahti keerab . </s> <s> Mis edasi saab ? </s> </p>
<p> <s> Naine sirgus ja vaatas talle pikalt otsa . </s> <s> " Sellega on nüüd kõik ! " </s> </p>
<p> <s> " Seda ma arvasin , " ütles Mart nii rahuliku ükskõiksusega , kui vähegi oskas . </s> <s> " Seda pidi tähendama su öine põgenemine , kui ma vähegi asju jagan . " </s> </p>
<p> <s> " Sa oled samasugune peletis , nagu su suur eeskujugi ! " </s> </p>
<p> <s> " Kallis ! " ütles mees ja hingas sisse . </s> <s> " Ma ei armasta solvanguid kuulata . </s> <s> Kui sa kavatsed jätkata , siis tulen ma üles . " </s> </p>
<p> <s> " Seda sa ei tee ! " </s> </p>
<p> <s> " Nagu näed , pole ma täna mantliga . " </s> <s> Ta saatis pilgu mööda fassaadi Mirja rõduni ning veendus — saab üles küll . </s> </p>
<p> <s> " Eks proovi ! " kähvatas Mirja ja kiirustas uksest sisse ning keeras selle seest poolt lukku . </s> <s> Käed taskus , jälgis Mart läbi ukseklaasi ta rabistavat toimetamist . </s> <s> Ta naeratas oma tavalist nappi ja karmi naeratust , mida kõik miskipärast alati muigamiseks nimetasid . </s> <s> Mirja keeras selja ja astus trepist üles ning minema hakkas ka mees . </s> </p>
<p> <s> Kui ta tänavanurgalt tagasi vaatas , pidi ta kurgus pitsitavast nukrusest hoolimata naerma purskama . </s> <s> Rõdul seisis naisesiluett ja vaatas alla tänavale , siis leidis lahkuva mehe üles kaugelt eemalt , ning pööranud selja sisenes korterisse . </s> </p>
<p> <s> Seda , et naine haneks läheb , polnud ta küll oodanud ! </s> <s> Viik enam-vähem , mõtles ta ja taipas , et on nüüd taas täiesti üksi siin ja üleüldse . </s> </p>
<p> *** </p>
<p> <s> Üksi ta muidugi polnud . </s> <s> Tal olid ju lapsed ja peagi pidi ilmuma ka lapselaps . </s> <s> Tal oli alati võimalus nende poole pöörduda . </s> <s> Teda oleks aidatud , kui tarvis . </s> <s> Aga selles mõttes oli ta ometi üksi , et lähedane ja soe vahekord järeltulijatega oli otsa saanud nende peretragöödia kõige kurvematel aastatel , kui mees oma mures aina rohkem endasse tõmbus . </s> <s> Kõik nad teadsid , kuidas asjad lähevad , alates Siljast endast . </s> <s> Ja kõik keeldusid seda teistele tunnistamast . </s> <s> Selles kivinemises oli isa jaganud lastele küll hoolitsust , nii palju kui jõud lubas , ei võtnud aga vastu nende saamatut kaastunnet . </s> <s> Kogu oma mure tahtis ta üksi kanda . </s> <s> Nii nad siis eraldusidki . </s> <s> Silja surma järel saabus ka kohe laste kodust lahkumine . </s> <s> Poiss oli juba enne õppima läinud , ega näidanud seejärel ligi aasta koju nägugi . </s> <s> Põdes muidugi ka tema . </s> <s> Ja tütar lõpetas kooli ning läks samuti õppima . </s> <s> Ühe ainsa aastaga jäi leskmees täiesti iseendaga . </s> <s> Sellest kivinemisest polnud ta siiamaani väljunud . </s> <s> Õieti oli küll Eha sellest korraks läbi murdnud , siis oli aga Mardile see pisike irooniline seiklus osaks saanud ... </s> </p>
<p> <s> Ja " leidis suvel Tartust " näris ta hingepõhjas edasi nagu rott kartulisalve . </s> </p>
<p> <s> Korraks jäi ta nüüdki täiesti üksi , sest helindamine oli valmis saanud . </s> <s> Seda polnud talle küll keegi öelnud , aga teda lihtsalt ei kutsutud enam stuudiosse . </s> <s> Avatavasti lõpetati filmikoopiat , tiitristati , võeti ehk muusikataustu ja täpsustati tummkaadrite kestvusi , et rütmi muuta . </s> <s> Või mida nad seal tegid ? </s> <s> 18. jaanuar lähenes , kõigil oli kiire , ja superstaar Raja võis neil ühiselt meelest läinud olla . </s> <s> Selle asemel , helises telefon ja kellegi noore ning väga enesekindla mehe hääl teatas , et nad teevad temaga veerandtunnise intervjuu . </s> <s> Nagu jutust selgus , oli kõne ETV-st , kui teda aga kohale tulema käsutati , ütles Mart Raja rahuliku kindlusega — tänan , aga ilma filmijuhtkonna nõusolekuta ei anna ma mingeid intervjuusid . </s> <s> Nagu vastu nina saanud , vaikis too ülbe jutumees toru otsas tervelt kümme sekundit , kuni siis vihasel häälel seletas , et tema ju küsinudki stuudiost . </s> <s> Et kust mujalt ta siis telefoninumbri sai . </s> </p>
<p> <s> " Minule pole igatahes sealt sõnagi öeldud . " </s> <s> Mees pani toru ära . </s> <s> Nii roheline polnud nüüd isegi üks provintsist tulnud koolipapa , et oleks seda ülitähtsat helistajat just televisiooni peatoimetajaks arvanud . </s> <s> Läks terve veerandtund , kuni aparaat uuesti tirises , ja siis oli sama hääl torus äkki nagu sisseõlitatud . </s> <s> Nemad kooskõlastanud härra Lembit Piirimäe ja härra Kalev Sonniga ja temal palutud härra Rajale kinnitada , et stuudio soovib seda intervjuud ETV-s . </s> <s> Ja nemad tahaksid nüüd võimaluse korral aega kokku leppida . </s> <s> Ja kui härra Rajal peaks olema raskusi kohaletulemisega , siis nad ehk leiavad võimaluse talle järele sõita , kui nad kokkuleppele jõuavad . </s> </p>
<p> <s> " Loll aga arenemisvõimeline ! " muheles mees . </s> <s> Hea küll , ta helistavat nüüd Sonnile ja küsivat üle . </s> <s> Öelgu , mis numbril re ? issöör äsja viibis . </s> <s> Temal on lepingus nimelt punkt , mis keelab tööalased pressisuhted ja ta ei taha hakata leppetrahve maksma . </s> </p>
<p> <s> Kõige selle õiendamise järel saabus lõpuks see pidulik moment , et härra Mart Raja juhiti aupaklikult läbi telemaja lõputute koridoride grimmituppa ja pintseldati millegi alumiiniumiläikelise puudritaolise ollusega valgeks . </s> <s> Siis vesteldi temaga kahe naise ühisel väel . </s> <s> Üks oli noor , väga musta peaga ja väga hea soengu ning meigiga , karjuvalt enesekindla olekuga ja samas külmalt viisakas . </s> <s> Teine oli vana ja vormist väljas , küüniliselt kõiketeadva viltuse suuga ning natuke nagu kõhuvalus . </s> <s> Nimelt see vana kiitis oma noogutusega või laitis peavõngutusega , kui noor oma sädelevate vestluskäikudega otsustavate momentideni jõudis . </s> <s> Temalt küsitavat Ta peaks vastama umbes seda ja seda Kõik see vihaleajav nännitamine oli ometi pakitud sellisesse ametiviisakuse kilesse , et mingit võimalust polnud end ajapuudusega vabandades lihtsalt püsti tõusta ja ära tulla . </s> </p>
<p> <s> Ja siis oli mingi laohoone moodi poolpime ruum , kus laest rippusid lavastanged , kus põrandal vedeles kaableid ja kolasid mingid lohakalt riietatud mehed , kus süüdati pro ? ektoreid ja seati mikrofone . </s> <s> Mingid haledad papile maalitud dekoratsioonid lasti nende toolide ümber Ja äkki astus kusagilt pilust sisse Eha ning võttis Mardi kõrval istet . </s> <s> Siis tuli ka Kalev Sonn ja mustpäine kaunitar asus oma kohale . </s> </p>
<p> <s> Üldiselt oli kõik üpriski igav . </s> <s> Tülpinud kogu sellest tsirkusest , kuulas Mart oma ninaotsa põrnitsedes , kuidas Kalev iseennast ja vahelduseks teda ning Eha kiidab . </s> <s> Siis said nemad kumbki ka neli-viis lauset öelda ja oligi kogu lugu . </s> </p>
<p> <s> Kuni Mart ja Kalev tualetis nägusid pesid , oli Eha kuhugi kadunud . </s> <s> Mehed astusid piki koridore väljapääsu poole ja režissöör päris häält tasandamata — kas on ka mõnus tunne kuulus olla ? </s> </p>
<p> <s> " Kas see ongi kuulsus ? " mühatas Mart Raja . </s> </p>
<p> <s> Niisiis homme kell kaks stuudios , teatas Kalev . </s> <s> Homme , laupäeval 18. jaanuaril . </s> <s> Esilinastus pidi olema kell viis . </s> </p>
<p> *** </p>
<p> <s> Kell kaks Sonni kabinetis leidis Mart Raja eest Eha Raju režissööriga tööjuttu ajamas . </s> <s> Mardi sisenedes tahtis Eha tõusta , kuid Kalev viipas ta jääma . </s> <s> Olid viimased õiendamised — allkirjad honorariavansi saamise kohta ja honorari ülekandmise avaldus . </s> <s> Mõned täiendavad väikelepingud intervjuude ja reklaamiüritustel osalemise kohta . </s> <s> Ka nende eest makstakse nimelt , nagu tänasegi esilinastuse eest . </s> <s> Ehk tuleb Soomes ja Rootsiski käia , kui sealpoolsed osanikud vajalikuks peavad ... </s> </p>
<p> <s> See siis ongi tasu häbi eest ! </s> <s> Mardil oli nagu kerge palavik , keha kartis külma ja silmad kipitasid . </s> <s> Ta oli vähe maganud ja sisimas apaatne . </s> <s> Ta teadis , et kogu see võltssoperdis vana tantsumehe elust kukub mürinal läbi , sest need kes Konti tundsid ei saa ju sellise surrogaadiga leppida ja need , kes ise ei tundnud , neile peaks Mardi ilge-peenutsev mäng südamed pahaks ajama . </s> </p>
<p> <s> Kuna laupäeval stuudios kedagi polnud , valitses majas ebatavaline vaikus ja ka see jutt tundus võõrastavalt tuim ja igav . </s> <s> Mart pani korteri võtme Kalevi ette lauale . </s> <s> Tema siia linna enam selleks ööks ei jäävat . </s> </p>
<p> <s> Lõpuks viisakusküsimus — kas ta jäi nende ühistööga rahule ? </s> </p>
<p> <s> " Oleks võinud ka halvemini minna , " arvas Mart ja mehed muigasid . </s> <s> Eha , ja seda pani Mart kogu aja tähele , istus ning vaatas nukral pilgul Niguliste kirikut Kuldlõvi varemete taga . </s> <s> Ta ei kuulanud , mis meestel öelda oli , kuni Sonn tõusis ja üle toa läks . </s> <s> Ukselt ta kostis : " Tund aega aega . </s> <s> Võtke ja leppige ära ! </s> <s> Täna õhtul peate õnnelikku paari etendama ! " </s> </p>
<p> <s> Luku taha ta neid ei pannud . </s> <s> Oli kuulda , kuidas ta rasked sammud koridoris kaugenesid ja siis äkki vakatasid . </s> <s> Mees oli astunud ilmselt vaibale või keeranud nurga taha . </s> </p>
<p> <s> " Eks lepime siis ! " kallutas Eha pead ja vaatas Mardile nukral pilgul otsa . </s> </p>
<p> <s> " On see võimalik ? " </s> <s> Mart ootas , aga Eha nagu poleks kuulnudki . </s> </p>
<p> <s> " Ma ei tea , mis on lahti , " jätkas mees . </s> <s> Jälle vaikus , nii et ta pidi edasi kõnelema . </s> <s> " Ma ei tea , mida ma sulle võisin purjuspäi kokku rääkida . </s> <s> See pidi olema mingi ränk lollus . </s> <s> Muidu sa nii ei väldiks mind . </s> <s> Oleks hea , kui me need asjad selgeks räägime , sest ma ei taha sinust halba mäletada . " </s> </p>
<p> <s> " Ega seal vist midagi lollust olnudki . </s> <s> Ütlesid , mida ilmselt ka mõtled . </s> <s> Viga pole sinus . " </s> <s> Eha tegi pausi ja Martki vaikis . </s> <s> Tal polnud esialgu veel midagi lisada . </s> </p>
<p> <s> " Kuule läheme siit ära ! </s> <s> Siin on võimatu olla ! " ütles Eha . </s> <s> Järgneva tunni kolasid nad piki vanalinna ja Toompea tänavaid ning neil hakkas rõskusest ebamugavalt jahe . </s> <s> Siis istusid nad kusagil täiesti eimidagiütlevas kohvikus ning lõpuks viis Mart Eha Gnoomi sööma . </s> <s> Oli hiline aeg lõuna jaoks ja nad olid terve saali peale ainus paar . </s> <s> Tallinn oli need kaks nagu unustanud . </s> <s> Viimati Mirjaga siin veedetud õhtusöögist oli asi kaugel . </s> <s> Kumbki ei märganud , mida nad tegelikult sõid . </s> <s> Polnud ka loomulikult šampust . </s> <s> Kogu selle aja nad aina püüdsid end teisele mõistetavaks teha . </s> <s> Hiljem ei suutnud Mart Raja neid jutte enam ritta panna . </s> <s> Jäi vaid üldine teadmine , mida Eha talle öelnud oli . </s> </p>
<p> <s> Et ta oli Mardile mõelnud tõepoolest sageli neil aastail , mis jäid nende esimese ja teise kohtumise vahele . </s> <s> Et see polnud arvatavasti ikkagi armastus , vaid lihtsalt väljapääsu otsimine . </s> <s> Ta oli Henrikut armastanud . </s> <s> Kuidas võiks naine mitte armastada oma armastuses sigitatud lapse isa ? </s> <s> Aga see polnud kerge , ja järjest raskemaks läks . </s> <s> Kõigi nende aastate jooksul ei olnud tal mingeid suhteid teiste meestega . </s> <s> Ta ei vajanud neid ja ega mehed oleks niisama lihtsalt riskinudki , sest Henrikust oli teada , mis mehega tegu . </s> <s> Viimased paar aastat oli ta üldse nunna mänginud , sest temast polnud enam , saa aru ! </s> </p>
<p> <s> Valentin oli end ta ellu sisse seadmas , nende pikaldane lähenemine oli kestnud juba kuu või teise . </s> <s> Ta oli hea sõber ja mõistev ja , noh , see keda kolmekümnendais naine , kes üksi poega kasvatab , just vajab , kui Mart Raja Tartu maile sattus ja Eha uskuma hakkas , et nad kindlasti kohtuvad , et kord peab ju Mart tulema . </s> <s> Ei , loomulikult ei teadnud ta mehe abielutragöödiast tollal veel midagi täpsemat . </s> <s> Henrik oli küll seda kohe rääkinud , et Mart oma naise vähihaiglasse viis , aga sellest ajast oli ikkagi kümmekond aastat mööda , ja kas Mart on lesk või on ta naine hoopis ära paranenud , või siis on tal ehk juba mitu aastat teine naine , seda Eha hingestki ei teadnud . </s> <s> Ärgu mees nüüd mõelgu , et ta kohe teadis ette ja otsustas truult oodata , aga igatahes lükkas Mardi Tartus käik kõike edasi , kuni asjad läksid nii , nagu mees isegi teab . </s> </p>
<p> <s> Mis sa arvad , kas on tore ärgata , kui su muinasjutt on minema auranud ja jätnud mingi segase lipiku lauale ? </s> <s> Mardi kodune telefon ei vastanud , tööl ka ei vastanud , siis jälle vastas ja öeldi , et direktorit praegu ei ole . </s> <s> Ja samal ajal elas ärganud iha ta kehas nagu palavik ja Valentin käis tal kannul , ja nii see siis läkski . </s> </p>
<p> <s> Kuigi pikalt seda lugu muidugi ei jagunud . </s> <s> Läks nagu enamasti ikka , mees oli korraga mures oma koduste asjade pärast ja päris ära unustanud Eha eest hoolitsemise lubadused Ja siis sai naine teada , kus Mart on ja leidis eest mitte plehku pannud ühe-öö-armukese , vaid tragöödia peategelase , kes püüab surma palge ees veel kangelast mängida ja omi hirme ning vaevu hoolega varjab . </s> </p>
<p> <s> Olid need meeletud augustipäevad , kui pinge tahtis isegi tappa ja selle juurde tuli tal veel lohutajat ja toetajat mängides aina kogeda , et sind ei võeta jutule , et mees on otsustanud sind säästa . </s> <s> Sa oled rumal ! </s> <s> Ennast ohverdades on naine nimelt kõige õnnelikum ! </s> </p>
<p> <s> Ja järgmisel hetkel pole enam kolme lausetki paberitükil , vaid lihtsalt tühi voodi ja palatiarsti kinnitus , et mees läks ega tule enam , et see on ikkagi päris kindel . </s> </p>
<p> <s> Vaata , siin tulebki see suvi ja leidmine , mis sind nii piinavad ! </s> </p>
<p> <s> Lembit Piirimäe on samuti Lasnamäe klindi serval puude otsas koos Ehaga turnides üles kasvanud . </s> <s> Tegelikult küll kaks aastat vanem , aga Mart ju teab , kuidas poisid ühel perioodil maha jäävad , nii et Eha kahe-kolmeteistkümnendal eluaastal olid nad päris ühesugused . </s> <s> Peaaegu naabrilapsed . </s> </p>
<p> <s> Ühel augustilõpu päeval kõndis see Piirimäe Lemps jalakäijate sillal lihtsalt Ehale vastu ja ütles tere . </s> <s> Nad jõid kusagil kohvi ja ajasid juttu ja leidsid äkki , et nii palju on ikkagi ühiseid mälestusi ja naerda ja vahest ka natuke punastada , kui meenutada mõnda lapsepõlvelollust Ja kolm päeva möödusid neil nagu lennuga , tegelikult küll kolm õhtut , sest Lemps oli ametiasjadega päeva läbi kinni ja ka Ehal hakkas tööperiood pihta ning ta pidi suvisest laisklemisest end vormi ajama hakkama . </s> <s> Ja siis see kõik juhtuski , ja Eha katsub endalt aina küsida , kas ta oleks ikkagi pidanud ootama , millal Mardi surmakuulutust lugenud on ? </s> <s> Ei , saa aru , ma aina küsin seda endalt . </s> <s> Ma lihtsalt sain nüüd teada , kui palju ma sulle siiski haiget olen teinud . </s> <s> Usu , palun , ma rääkisin sinule enne millenigi jõudmist isegi ehk rohkem , kui tarvis , et end mitte petjana tunda , sest sinuga teisiti lihtsalt ei sa , sa oled selline natuke traagiline kuju . </s> </p>
<p> <s> Tead , Lemps on väheke sinu moodi , ta on ka muusikat õppinud ja tundeinimene , kes on endale palju kohustusi võtnud . </s> <s> Ja kohe langes mõlemale kaela see igivana süütunne tema naise ja laste ees . </s> </p>
<p> <s> Ja , kust sinu arust siis see osapakkumine tuli ? </s> <s> Sonnile lihtsalt anti käsk minuga koos sind vaatama tulla . </s> <s> Ah et mõte ? </s> <s> Tead , kui sulle ikka päris kindlasti öeldakse , et see mees on mineja Ja kui see mees siis äkki Barclayga tõtt vahib , ise sellise pilguga , et vaatame , kes suurem on Tead , ma olin täiesti segi ! </s> <s> Ma rääkisin kohe järgmisel päeval Lempsule Ei , loomulikult ei elanud ta minu juures ega ka mitte Tartuski , ta oli juhtumisi just järgmisel päeval seal ametiasjus kohal ja muidugi tahtis teada , et mis on lahti , et on ta mind solvanud või ... </s> </p>
<p> <s> Jah , me oleme peale sedagi palju koos olnud , sest ta ei jäta vähematki võimalust kasutamata , et minu lähedal olla , aga ma ei tea , usud sa või ei , aga ma pole tõesti selline lipakas , et magada üksõhtu temaga ja järgmine sinuga . </s> </p>
<p> <s> Ma tõepoolest vist armastan sind , ja ma kohe kuidagi ei saa uskuda , et olen sinust ilma . </s> <s> Aga ma ei saa ka sulle niimoodi haiget teha , sest sul on tõesti raske aeg olnud ... </s> </p>
<p> <s> Miks Mart Raja seda kõike mälus siia-sinna kerides ometi uskus , et see kõik tõele vastab ? </s> <s> Seda , et Eha talle õelast kavalusest valetada võiks , ta ei arvanud . </s> <s> Kuigipalju ta ikkagi inimesi tundis . </s> <s> Aga ta teadis väga hästi , kuidas tulevad väikesed korrektsioonid faktidesse , kui räägitakse õilsa eesmärgiga teist inimest lohutada . </s> <s> Ja ega ta ikkagi ei olnud ka päris vaba solvatud enesetundest , aga selles punktis sai Eha talle kiiresti pihta . </s> </p>
<p> <s> " Mirja sõitis ära ? " </s> <s> Rohkem polnudki vaja küsida . </s> <s> Piisas sellestki , et meest kaitsesse sundida . </s> <s> Mart muidugi valetada üldse ei suutnud ja Eha ei pühitsenud . </s> <s> " Mis ma ütlesin , et sa ei pääse ! " </s> <s> Ja kõik ju teadvat , kui hellalt ja alandlikult too Must Luik haigepõetajat mängis . </s> <s> Mardi naiivne katse Allat ära petta olevat Ehal veel siiani meeles . </s> <s> Kus ta mõtleb enda viibima , et tahab üht naisadministraatorit teadmatusse jätta ! </s> <s> Selles maailmas ei jää midagi saladuseks ... </s> </p>
<p> <s> " Ei , sa ei öelnud midagi eriti halba , sa ajasid muidugi palju lollusi , aga ainult üks asi käis mulle pihta . </s> <s> Sa ütlesid — sul olevat väga valus , et pidid mu suvel üksi jätma , aga oleks tõesti parem olnud , kui ma kunagi polekski teada saanud , mis sinuga juhtus . </s> <s> Siis ma ei süüdistaks ennast ja võiksin elada , nagu see mulle meeldiks Ja sul olid silmad märjad . " </s> </p>
<p> <s> " Kallis , sa usud joodiku pisaraid ! " ütles Mart . </s> </p>
<p> <s> " Sinu omi , näe , loll , usun ! " </s> </p>
<p> <s> Neil oli aeg minema hakata . </s> <s> Tee polnud just pikk , üksnes Viru tänava jagu , Gnoomist Kinomajja . </s> <s> Ja nii palju neil aega veel oligi , taipasid mõlemad , sest kogu sellest segasest jutuajamisest polnud midagi helgemaks muutunud . </s> <s> Sellestki olid nad rääkinud , miks Lembit Piirimäe pangas tööd pakub . </s> <s> Ta uskuvat , et kui ta Mardile midagi vastu annab , olevat mehel kergem . </s> <s> Ta ikka veel uskuvat , et Eha ümber mõtleb ... </s> </p>
<p> <s> " Ta loodab , et olles temale võlgu , ma lihtsalt loobun sinust , " täpsustas Mart . </s> <s> " Ma ütlesin sellest kohast ära . " </s> </p>
<p> <s> Ta taipas hetke jagu hilja , millise lõksu ta Ehale seadnud oli , ja ehmatus jõudis kohale koos kergendusega , kui leidis , et Eha peaaegu pisarateni heldis . </s> <s> " Sa ütlesid ära ! " </s> </p>
<p> <s> See võis just Uue tänava nurgal olla , kui Mart korraga küsis — Eha teinud selles voodistseenis ühe püha raevu episoodi , mananud Mardi maapõhja , kui see oma armukese minekust kergendust tundvat ütles . </s> <s> Kust ta selle võttis ? </s> </p>
<p> <s> " Aga see on ju Mirja ! " kinnitas Eha . </s> <s> Ja korraga oli ta silmis üllatus ja lõbus õelus , kui Mart küsis , et on tõesti , aga kust teab seda Eha , kuidas Mirja end voodis ülal peab . </s> </p>
<p> <s> " Ah , tegi sinule sedasama ? " nöökas Eha äkki enesekindlalt . </s> <s> " Et oled elajas ja sadist ja olgu sa neetud ? " </s> </p>
<p> <s> Mart hakkas hapukalt naerma ja Eha lausus kiirkõnes — Mirjas on ju kõik lõpuni enesekeskne ja täis kirge ja traagikat Selline ta lihtsalt on , mis sinna teha ! </s> </p>
<p> <s> Saanud aru , et pole Mardi küsimusele vastanud , Eha otsustas nähtavasti enesepaljastust lõpuni nautida . </s> <s> " Me elasime ju ühes toas , just see aeg ka , kui mul Henrikuga kõik pihta hakkas . </s> <s> Kui sa peaksid teadma , mida see eesti keeles tähendab ... " </s> </p>
<p> <s> Mart teadis , kuid vaikis . </s> <s> Nad sisenesid rahvast sumisevasse majja , kus nad olid tänased peaosalised ega saanud endile lubada mingite möödunud sündmuste klaarimist . </s> </p>
<p> <s> " Siis see ka veel ... " mõtles mees , aga imelikul kombel andis sellest samast teadmisest järele kogu ta hingevaev . </s> <s> Tal oli äkki kuidagi kerge ja lõbus . </s> </p>
<p> <s> " Kuhu te , hullud , kadunud olete ? " nõudis neilt mühinal kohale ujunud Kalev Sonn . </s> </p>
<p> *** </p>
<p> <s> Pilgeni täis saal pani hetkeks kohmetuma . </s> <s> Oleks mehel tulnud sukelduda nööride vahelt heledasti valgustatud ringi ja heita õlgadelt rannamantel , poleks seesama rahvahulk teda sel viisil kohutanud , kuigi iseenesest on just see üks kõige närvesöövamaid asju . </s> <s> Aga sinna minnes oleks ta ometi aimanud , mis teda ootab ja teadnud , mida seal teha . </s> <s> Kes on Mart Raja näitlejana ? </s> <s> Elusa lainena neid saatev nägude pöördumine oli igatahes mõjuv . </s> </p>
<p> <s> Saali ette tuli keegi sügavas keskeas ja üldsegi mitte esinduslik või hästi riietatud ja mingitud naine , asetas prillid ninale ja võttis konspektilehed ette . </s> <s> Mihkel Kont See oli pööraselt pikk ja igav kuulamine , pooletunnine referaat tantsija ja pedagoogi valmivast monograafiast . </s> <s> Kui naine lõpetas , oli saalis tunda kergendusohet . </s> </p>
<p> <s> Mart ja Eha olid selle aja mööda saatnud hoopis kasulikumalt . </s> <s> Neile olid ennist pihku antud trükitud paberid , kus seisis kirjas nende kummagi lugu , mis muide ajakirjanikele , nii omadele kui meretagustele juba välja jagatud . </s> </p>
<p> <s> " Mart Raja ( 50 ) on teenekas pedagoog ja omaaegne tippsportlane . </s> <s> Oma igapäevast leiba teenib ta lastemuusikakooli direktorina ... " </s> <s> Tähed hakkasid silme ees tantsima ja hinges läks palavaks ning raskeks . </s> <s> Mida kaugemale ta luges seda pöörasem raev teda valdas . </s> <s> See polnud tema elulugu ega ka mitte lihtsalt püüd tõtt kõnelda . </s> <s> See oli teadlik võltsing , kusjuures kirjutaja polnud isegi vaevaks võtnud küsida temalt elementaarseid fakte . " </s> <s> alati kiindunud olnud lavatantsu ja oli Mihkel Kondi suur austaja ... " </s> </p>
<p> <s> Surunud endas maha soovi see jamps kokku kägardada ja saalist lahkuda , võttis mees ette teise lehe . </s> <s> " Eha Raju ( 33 ) , " Vanemuise " teatri balletisolist rääkides kadunud suurkujuga koostööst , löövad selle kauni naise silmad niiskelt särama ... " </s> </p>
<p> <s> See roosamannavale oli niipalju kergem taluda , et Mart Ehale kõrva sosistas — miks ei löö Eha silmad niiskelt särama , kui ta temast muinasjutte kokku räägib , et teinud pantomiimi ja olevat hirmus diversant ? </s> <s> Eha pigistas ta rannet ja naeratas . </s> <s> " Kust sina tead , et ei löö ? " </s> </p>
<p> <s> Mart sosistas : " Tegelikult on nad järjekindlad tõerääkijad . </s> <s> Kas säravad või ei , aga kauni naise silmad Selle eest võib neile mõndagi andestada . " </s> </p>
<p> <s> " Tšš ! " tegi Eha , aga ta ilme kiirgas seesmist naeratust . </s> </p>
<p> <s> Mart jõudis otsemaid vihase protestini . </s> <s> See , mis neist levitatakse on ju paskvil ! </s> <s> Aga Eha suhtus asjasse rahulikult . </s> <s> " No , ja mis siis ? </s> <s> Kui nad tõtt kirjutaksid Oleks see parem ? " </s> </p>
<p> <s> Mees taipas korraga kui võimatu asi on üldse tõde teise inimese kohta . </s> <s> Kes üldse teab , mis on tõde ? </s> <s> Kui seal oleks kirjas kõik Eha ja Lemps ja Mirja ja Alla oma tutvuste ja käsikaubandusega ja see , mida keegi neist Mihkel Kondist arvas ja ütles ... </s> </p>
<p> <s> Siis hakkasid tuled pimenema ja ruumi valgus " Luikede järve " avamäng . </s> </p>
<p> <s> Suutmata erutusest tiitreid jälgida , püüdis mees end rahulikuks sugereerida . </s> <s> Tal õnnetuski pulss kuhugi üheksakümne kanti alla suruda ja ta laskis enda lõdvaks , heitis jala üle põlve ning jäi vaatama , kogedes ehmatusega , et linal jookseb mingi dokumentaalfilm . </s> <s> Üks võimukas ja tülpinud võmm selgitab toimikut viibutades , et " viidi läbi koolnu identifitseerimine , ja see osutas vaieldamatult " . </s> <s> Välgatas nutetud nägusid , sõna said töökaaslased ja lähedased , igaüks vaid lausekese . </s> <s> Toimiku pilt suurendati üle ekraani , ja siis törtsus leinamarss ning oli lühike hetk Metsakalmistult . </s> <s> Seejärel , nagu mingi seoseta , kasvas Tšaikovski vahepeal katkenud muusika kulminatsiooni ja rullusid lahti raske lavaeesriide hõlmad . </s> </p>
<p> <s> Keegi kleenuke heledapäine poiss tantsis mingit kõrvalosa ja kaader kargas kulisside taha , kus kaamera tagant tulevad luiged koridori suunduvad . </s> <s> Oli näha nende läbihigistatud kaenlaaluseid ja rebenenud tantsukingi , kostis üksikuid asjalikke ja sekka piinlikkegi lausekatkeid . </s> <s> Kalev Sonn kujundas umbes viieteistkümne sekundi jooksul mänguvälja . </s> </p>
<p> <s> Mart laskis enda lõdvaks , sulgus linal toimuvale ja kui toibus , avastas neid Ehaga koos voodis , kus ta kohikuhäälega naisele jämedusi ütles . </s> <s> Siis põlvitas alasti Eha ta kohal ja peksis teda rusikatega ning needis ära . </s> <s> Seda peksmist mees võtte ajast ei mäletanudki . </s> <s> Ta vahtis häbistatult ja juhmilt ning ainus , mis teadvuse serva riivas , oli taipamine , kui kondine ja hale ta ikkagi välja näeb ... </s> </p>
<p> <s> Lennuk startis ja muusika muutus laiaks ning eleegiliselt voolavaks . </s> <s> Ja äkki oli kevad , päikesepaistelisi linnavaateid ning Mozarti Kevadeigatsuse imekaunis meloodia , treppidest alla tormavad noored ja siis tema ise rääkimas kahe noorukese balletiartistiga , tüdruku ning poisiga . </s> <s> Millal see siis võetud oli ? </s> <s> Tema ja kevadel Ta taipas , — montaaž ! </s> <s> Seega siis Mihkel Kont umbes kümme aastat tagasi , kui tal esimesed oma õpilased kooli lõpetasid . </s> </p>
<p> <s> Ta oli kõiki neid stseene mitu korda teinud , kuni lõpuks Sonn rahulolevalt nohisedes noogutas . </s> <s> Siis oli ta neid ekraanil vaadanud ja hirmust higisena püüdnud sünkrooni rääkida . </s> <s> Ja ometi polnud tal toimuvast üldse mingit aimugi olnud . </s> <s> Muidugi oli ta stsenaariumi lugenud , kuid ei tundnud seda enam linal ära . </s> <s> Samuti oli Sonn ise või assistent talle iga võtte eel stseeni mõtet seletanud , aga see oli töö käigus ta teadvusest hajunud . </s> <s> Ja ammugi ei saanud ta mingit sotti kätte praegu , kus adrenaliin ta küünealuseid rebestas . </s> </p>
<p> <s> Nii palju ta mõistis , et linal alustati mehe surmast , anti lühiülevaade elutööst , segati see kõik läbi armastuslooga ja keskenduti tegelikult viimasele aastale peale Mirja lahkumist . </s> <s> Liiliate aastale . </s> <s> Miks selline nimi , ei jõudnudki mehe teadvusse . </s> <s> Vist seoses mingi lavastusega . </s> <s> Oli kaunist muusikat , unenäolist tantsu , eriti baleriinide valsiahelik mis läbi Kadrioru lossi kunstist küllastunud saalide hõljus nagu nägemus . </s> <s> Ja kõike seda saatis ja suunas ja kandis Mihkel Kondi hingus ... </s> </p>
<p> <s> Veel korra laval , hüpped , piruetid ja spagaadid , ja Mart pidi tunnistama , et temagi ei erista dublandi ja ta enda tehtud lõike , siis maani kummardus , aplausimeri , reveranss , käsi viipel põrandat puudutamas . </s> <s> Nägu sekundipikkuses suures plaanis , lohkus põsed , hambad kuivetunud huulte vahel . </s> </p>
<p> <s> Siis tuleb ta akside vahelt tagalavale , kaks balletiplikat on tal jalus , nende imetlevad ja naeratavad näod Võhmale aetud vanamees tõrjub . </s> <s> " Oh , palun , palun , halastage ! " </s> <s> Ta kaugeneb . </s> <s> Ja äkki istub üks luukõhn kondihunnik logiseval toolil , lõug rusikale toetatud , silmad maha pööratud . </s> <s> Rodini " Mõtleja " poosis , ja see ärahooratud vana pede pidi isegi Mardi enda nutma ajama . </s> <s> Siis selline sa oledki , meie nooruse uhkuse , XX sajandi sümbol , tänapäeva " Mõtleja " ! </s> </p>
<p> <s> Aplaus , süttivad tuled . </s> <s> See polnud enam film . </s> <s> Peast segi , lasi Mart end Ehal ja Sonnil maast lahti togida ja vahekäiku mööda saali ette ajada . </s> </p>
<p> <s> Ei , tema ei olnud surmakutsarina hale ja lotendavas alussärgis skelett , vaid ähmist toibudes üha enam naeratav ja saali meeleolusse sulav mees . </s> <s> Nad seisid ühtepõimunult , ja nähtavasti möödunud piinast vabanenud , tajus Mart oma käe all läbi kleidi Eha puusa ja püksikummi ning talle tuli peale kiresööst , nii et ta naist süleles ja õlale suudles . </s> <s> Kõike seda saatis välkvalguse pragisev püssituli . </s> </p>
<p> <s> Nad toibusid peagi , Eha muidugi hoopis varem , sest tema oli aplausidega harjunud , nad tõmbusid kõrvale , Kalev Sonn ütles oma nohiseva ja tuhmi häälega , et see oli ta hilinenud tänu kadunud sõbrale . </s> <s> Neilt küsiti tähtsusetuid asju — kas oli raske , mis meelde jäi ? </s> <s> Jälle oli Eha omal kohal . </s> <s> Tal oli kõigele midagi vastata , ta andis ajakirjanikele just seda , mida nad lootsid — kergelt kirjeldatavaid miniepisoode . </s> <s> Kuidas keset proovi on korraga režiiraamat kadunud ja Sonn ütleb , et kurat sellega , teeme edasi , kuigi peast ei mäleta , mida just ... </s> </p>
<p> <s> Mart ei rääkinud peaaegu midagi . </s> <s> Temalt päriti , kes oli see dublant filmi lõpukaadris ja tema ütles vaid , et tema ise , et nagu daamidki , arvanud ta , et saleduskuur tuleb filmimisel kasuks ja pingutas veidi üle . </s> <s> Ja ta ei saanud aru , miks mitusada inimest mürinal naersid . </s> <s> Neile sadas kaela õnnitlejate armee . </s> <s> Eha sai muidugi rohkem sülelusi ja lilli . </s> <s> Kõik need balletiinimesed , kes teda juba lapsest saadik tundsid Millised olid need lavataguse ja harjutussaalide higised räbalapuntrad nüüd siin ! </s> <s> Milline ilu ja elegantsi paraad . </s> <s> Igaüks mäletas muidugi Konti ja pidi seda Mardile ütlema , ja ka seda , et ta olla ehtsam Kont , kui Mihkel seda oligi . </s> <s> Oli Lembit Piirimäe sümpaatne tõsine nägu , põsesuudlus Ehale ja mehine käesurve Mardile . </s> <s> Ja äkki Merike Tähe pisaraist pärlendavad silmad . </s> <s> Eha sai temaltki roosi , siis oli pikk kaelustus Mardile ja lilled . </s> </p>
<p> <s> Hiljem enam mäletamata , kui kaua see kestis , oli ta äkki tagaruumides , riietus oma kasukasse ja rääkis midagi madalal häälel . </s> <s> Ja siis Eha , küsiv pilk ja võpatus huultel . </s> </p>
<p> <s> " Tule siia ! " ütles Mart ja embas naist . </s> <s> Ta tundis puusi end tema vastu surumas , tundis selja lainetust käte all . </s> </p>
<p> <s> " Sul mu telefon on ? " </s> </p>
<p> <s> " Kas sina ei tulegi banketile ? " päris naine ja Mart raputas pead . </s> <s> " See pole minu keskkond . </s> <s> Ma tunnen end kaitsetuna . </s> <s> Lõbutse hästi . </s> <s> Mina katsun täna koju jõuda . " </s> </p>
<p> <s> Keegi kuidagi tuttav tõmmu naine vaatas seda lahkumist lähedalt pealt ja Mart taipas äkki . </s> <s> Produtsendi abikaasa , kes arvatavasti kõike teab ... </s> </p>
<p> <s> " Jääb sinu otsustada , " ütles Mart tasa . </s> <s> " Kui sa helistad ... " </s> </p>
<p> <s> " Sain aru , " ütlesid Eha silmad . </s> </p>
<p> <s> Ja äkki Alla , ümar portselannuku nägu ja pisarad . </s> <s> Mart seadis kogu oma roosisületäie üheks võimsaks buketiks . </s> <s> Ta ulatas need tüsedale administraatorile , ütles aitäh ja pidi seejärel vetruvas süleluses peaaegu lämbuma . </s> <s> Kui ta sealt pääses , nägi ta veel korra Eha naervaid silmi ja suud , mis lausus midagi parastavalt lustakat . </s> </p>
<p> <s> Siis äkki oli vaikne ja rõske öötund ja vanalinna niiskusest läikiv kivisillutis . </s> <s> Ta astus , vananev mees , kasuka krae üles tõstetud , kogu ta vallasvara kotiga õlal . </s> <s> Kadunud olid lilled ja õnnitlused . </s> <s> Ta polnud enam kuidagi seotud rahvahulkadele teadvusse kinnistunud pildiga suurest tantsijast ja pedagoogist . </s> <s> Ta oli üks omas kitsas maailmas liikuv väikelinna koolmeister , ja seegi endine . </s> <s> Ja sellest oli korraga natuke isegi kahju . </s> </p>
<p> <s> Ühed kontsad plaksusid ta taga ja korraks kerkis tuline ähm — Eha . </s> <s> Aga ei , rütm oli rahulikum ja tasakaalukam , ning käsi , mis ta kaenla alla puges oli hoopiski usalduslikum . </s> </p>
<p> <s> " Tulge nüüd koju ! " ütles omas vaikses täiuslikkuses kõlav naisehääl . </s> </p>
<p> <s> " Koju ma tõesti vist tulengi , " vastas Mart Raja , kes ta nüüd jälle ja mingi kahtluseta oli . </s> <s> Mida ta ka iseendast arvata võiks , oleks olnud ometi arutu rääkida selle naisega näiteks Mihkel Kondi poolhäälel ja vaadata huuli kurrutades ning altkulmu , pead kallutades . </s> <s> Koju , tagasi iseendaks , teadis ta , pilt oma raami ... </s> </p>
<p> <s> Merike avas talle auto ukse ja Mart , toppis koti tagaistmele , nööpis kasuka enne sisse istumist lahti . </s> </p>
<p> <s> Naine käivitas , andis mootoril soojeneda , vahtides ainitisel pilgul läbi tuuleklaasi , kuni äkki pöördus . </s> <s> " Las ma kohe kaelustan teid ! </s> <s> Te ei usu , kuidas me teist puudust tundsime ! </s> <s> Tulete nüüd jälle tagasi ? " </s> </p>
<p> <s> " Vist küll , " kostis Mart sellele vaikusele ja tühjusele , mis temas hetkel valitses . </s> <s> " Ring on täis . " </s> <s> Ta hingas sisse Merikese juuste lõhna ja tundis ta pisaraid oma kaelal nirisemas . </s> </p>
<p> <s> Tõeline armastus ei peagi , isegi vist ei tohi voodisse jõuda , mõtles ta . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
