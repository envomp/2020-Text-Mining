<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> KUNINGVESI </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> KUNINGVESI </head>
<p> <s> ROMAAN </s> </p>
<p> <s> Üheksakümnendate algupoolel oli mul ilmunud kaks raamatut , esimene 79. kevadel ja teine 93-l . </s> <s> Nende neljateistkümne aasta sisse mahtus " lõplik'' pettumine kirjandusmaailmast , milles minusugune kaasalöömist võimalikuks ei pidanud , siis spontaanselt sündinud lühiromaan ja sellega koos avastus , et võin uutes oludes tõepoolest teha seda , mida ma alati teha olen tahtnud — kirjutada ausat , poliitiliselt angažeerimata psühholoogilist proosat . </s> <s> Seda ma ka teha kavatsesin , ja ühes kitsamas vesturingis tegin kokkuvõtte : ma pole ennast müünud . </s> <s> Ja mida ma siis nii kaotasin ? </s> <s> Kui palju ma ikka raamatuid kirjutanud oleksin ? </s> <s> Ütleme — kakskümmend . </s> <s> Noh , ja nüüd kirjutan kümme ! </s> </p>
<p> <s> Tundsin tookord seda sõnastades , et olen välja andnud riskantse veksli . </s> </p>
<p> <s> 99. aasta suvel , kui mul oli kuues raamat kirjastamisel ja seitsmendasse kuuluva kahe romaani käsikirjadki juba olemas , kui ma olin alustanud " Kuningvee " esimese peatükiga ja tundnud , et vajan peale mitut järjepanu kirjutatud romaani siiski pisukest lõõgastumist , sai mulle ühe väikese ebameeldiva seikluse käigus selgeks , et mu kaheksas ja kõik sellele järgnevad raamatud võivad ka kirjutamata jääda . </s> <s> Kogu selle sügistalve ja järgnenud aastavahetuse ning pikkamisi kevadesse kalduva aja olin ma võimetu jätkama pikaks kujuneda tõotavat tööd , mille valmimiseks saatus mulle mingitki garantiid ei pakkunud . </s> </p>
<p> <s> Selle seikluse järg viis mind Tallinna Kiirabihaigla koronaarkirurgia osakonda konsultatsioonidele , kus mu seisukorra kriitilisus halastamatu selgusega ilmsiks tuli . </s> </p>
<p> <s> Mu heaks haldjaks osutus südamearst proua Sirje Sulling , tänu kellele ma jõudsin siiski järjekorra nihkumise lõpuni oodata . </s> </p>
<p> <s> Et ootamise pinget leevendada , hakkasin käesolevat raamatut edasi kirjutama ja jõudsin just stseenini , kus petetud abikaasa on oma kauni naise väga ihaldusväärsed tuharad tuliseks teinud , kui tuli töö katki jätta ja minna . </s> </p>
<p> <s> Kirurgid Toomas Andres Sulling ja Raivo Annus ning koos teiega kõik teised operatsioonil osalenud , kardiokirurgilise postoperatiivse osakonna nimetuks või mu äraoleku ajal nägematagi jäänud inimesed ja kogu kardiovaskulaarkirurgilise osakonna pere , kes te mulle oma talendi , professionaalsuse , abistavate käte ja lihtsa inimliku headusega mu maailma tagasi andsite ! </s> <s> See raamat on Teile . </s> <s> Olgu see väikeseks proovipalaks sellest , mulle kaotsi minema kippunud kõiksusest . </s> </p>
<p> <s> Aarne Biin </s> </p>
<p> <s> P.s. Vastavalt härra Toomas Sullingu selgesõnaliselt väljendatud soovile on eelnevas välditud tiitleid , mille toreduse kaotsiminekust mul siiralt kahju on . </s> </p>
<p> <s> A. B. </s> </p>
<p> <s> Sügisõhtul , kui väljas uitas tuul ja vihmahood akendel krabisesid , sellel leinahõngulisel nukral tunnil raius ta väikest sõjakirvest meenutava hakknoaga küpsenud liha . </s> <s> Sea küljetükk oli terve pealelõuna kaminalakke müüritud konksus rippudes söetulle siniselt süttivaid rasvapisaraid tilgutanud . </s> <s> Pealt pruunistunud , seest punakas liha , millel jämedad soolaterad aegamisi sulasid . </s> <s> Ta ei suutnud isu taltsutada ja haukas suutäie , pures seda ja hammustas jämedateralist musta leiba peale , kallas hirvejala kujulisse pokaali punast veini . </s> </p>
<p> <s> " Tule sööma ! " </s> </p>
<p> <s> Ta teadis , kui stiilne see kõik on — hallikirjute sassis salkudega vanamees , kelle tõmmu näo kurde muudab sügavamaks kaldu langev , sügavaid varje jättev kaminatule valgus , see linata , paksu sooniliseks pestud plaadiga laud ja spartalikult lihtne eine . </s> <s> Ja selle juurde end keerutav ja vanamehe pilgule meeldida püüdev tumedapäine naine . </s> <s> Esmalt söömast keeldunud , lubades vaid saju vaheaja ära oodata , tuli ta nüüd laua juurde ja ulatatud ribitükki kätte võtmata hammustas sealt ning saatis mehele seejuures kõneka pilgu . </s> <s> Täpne tsitaat " Viimsest reliikviast " , mõtles mees , imestades endamisi , et naine seda õiges seoses kasutada mõistab . </s> <s> Sa oled mind taltsutanud — tähendas see nii filmis , kui ka antud juhul . </s> <s> Ja mees märkis endas ära huumorisädeme . </s> <s> Kõiges kokku oli tubli annus teatraalsust , ebaehtsust . </s> </p>
<p> <s> Kui sa juba kord tunnetad olukorra stiilsust , siis tähendab see vaid ühte — sa ei ela selles hetkes , vaid jälgid toimuvat kõrvalt , oled kahestunud . </s> <s> Teades seda , ei osanud ta aga välja mõelda , mil viisil saaks ta olla hetkel ehtsam ja vahetum . </s> <s> Ja see polnudki üldse oluline . </s> </p>
<p> <s> Ta oli trepist alla läinud , astunud töökotta , ette nautides õhtut , kui tema lihakäntsakas küpseks on saanud . </s> <s> Oli kõletuuline ja sajune sügispäev ja ta vajas soojust , head kõhutäit ning kaminatuld . </s> <s> Kõik see näis talle kindlustatud olevat , ja seal oli Mirjam talle lehe ulatanud , küünega artiklile osutanud . </s> <s> Ta oli püstijalu selle läbi lugenud , vihmamärgade laikudega , niiskuse järgi lõhnavalt karedalt paberilt . </s> <s> Siis oli ta lehe tagasi andnud , vaadanud ilmetul pilgul — ta teadis seda , sest nägi end sellest hetkest saadik otsekui ekraanilt , ja sõna lausumata oli ta hakanud vanu , ebaühtlase kõrgusega paeastmeid pidi üles tagasi minema . </s> <s> Pea juba laeavasse kerkimas , oli ta näinud , kuidas naine töökitli seljast võttis , omi kastanpruune lokke kohendas ja talle järgnes . </s> <s> Ja tundes , et võltsib , oli ta seda märkamata jättes elukorrusele tõusnud ning lasknud Mirjamil , kui see üles ja klaasesikust tema eluruumi jõudnud , end hetke jooksul kohmetuna tunda , sest mees seisis asjalikult kamina juures ja torkis praevardaga küpsevat liha ega teinud naist märkamagi . </s> </p>
<p> <s> Olukord tegi talle kohatut nalja . </s> <s> Naine arvab , et on oma tunni ära oodanud , ja mees uurib teda küsival pilgul — oli asja ka või ? </s> <s> Ja selleks , et olukord asjakohaseks saaks , oli ta kaminaorgi käest pannud ja astunud aseme juurde ning sinna räntsatanud . </s> <s> Ta oli küsinud endalt — kas Mirjam tõepoolest tuleb ja istub selle pööraselt luksuslikuna näiva nahkpolstriga , lamamispaiga servale ja kaevab käe ta salkudesse . </s> <s> Mõistagi vajas temaski peituv hellitatud olevus just nimelt sedasorti lohutust , ta peanahk hakkas seda puudutust oodates koguni kihelema . </s> <s> Kuid samal ajal irvitas mõistuse korrusel kükitav halastamatu skeptik selle soovi üle . </s> <s> Nimelt nii end ju maha müüaksegi ! </s> <s> Ja ta oli , käsi kukla alla seades , igapäevaselt ükskõikses toonis öelnud — võtku naine istet . </s> <s> Ega tal kroonu jalad ole ! </s> </p>
<p> <s> Hetke kõhelnud , oli vanamehest vähemalt kakskümmend aastat noorem naine hoopis ruumis ringi rändama hakanud . </s> <s> See lamekaarvõlvide alune veskilagi , mille mees mõne aastaga stiilseks eraklaks oli kujundanud , näis toda kaunis lihtsat hinge huvitavat . </s> <s> Ta vaatas huuli torutades maale ja graafikat , uudistas raamatukappide rivi klaasidetaguseid ... köiteid Ta ümises uskumatult . </s> <s> Siis avastas ta kirjutuslaua ees tepitud nahkpolstriga leentooli , imetles seda . </s> <s> Ta teadvat , see on televiisoritool ! </s> <s> Ja siis äkki täis suurimat imestust : " Jestas , aga sul polegi telkut ! " </s> </p>
<p> <s> " Seebikasti ! " urahtas mees . </s> </p>
<p> <s> " Kuidas sa siis sedasi elad ? " </s> </p>
<p> <s> Mõtte , et Mirjam võiks talle oma vana teleka tuua , tõrjus mees otsustavalt . </s> <s> Ta ei hakanud seletama , ütles vaid , et eelistab ilma hakkama saada . </s> <s> Ja selleks ajaks oli olukorra lumm juba hajuma hakanud . </s> <s> Ta oli end asemelt üles vinnanud ning liha küpsemast ära võtnud . </s> </p>
<p> <s> Nüüd valas ta ka Mirjamile hirvejala kujulisse rohekast klaasist pokaali punast veini ning lahjendas seda veega . </s> <s> Tegemata väljagi lähedust pakkuvast vihjest , oli ta ribi koos lihakäntsakaga naise ette taldrikule asetanud . </s> <s> Ta mäletas , mida Saint-Exuperie ütleb taltsutamise kohta . </s> <s> Tema ei tahtnud üldsegi võtta endale vastutust selle taltsutamist ihaleva olevuse pärast . </s> </p>
<p> <s> Nad polnud mingid noored romantikud . </s> <s> Mõlemad olid abielus olnud . </s> <s> Mees oli seaduse järgi praegugi abielus , kuigi elas juba mõnda aastat naisest lahus . </s> <s> Teades , mis on lohutuse hind , vaatas ta kainel pilgul suures ruumis ringi . </s> <s> Kõik see , mida ta aastate pikku enda ümber loonud oli ... </s> <s> Ta teadis — on valida , kas üksi ja ise endaga toime tulla ... või reeta kogu see habras illusioon , mis talle meenutas , et on olemas veel midagi peale maise heaolu . </s> <s> Midagi pole olemas teadis ta suurepäraselt , mitte midagi ! </s> <s> Me lihtsalt liigume oma unistuste poole või kaugeneme neist . </s> <s> Ja ongi kõik ! </s> </p>
<p> <s> Ta ei jaksavat uskuda , lausus naine usalduslikkusest soojalt kahiseval häälel . — Et mida ? — Kõike , seda elamist , seda õhtusööki ... </s> <s> Nii ju ei elata ! </s> </p>
<p> <s> Mees andis öeldul ajas pikkamisi hajuda , enne kui sõnas — ka nii elatakse , vähemalt tema elab , ja mis erilist selles siis olevat ? </s> </p>
<p> <s> Ta oli sunnitud seletama — ta on tahtnud alati sedasi elada et võiks , millal vaid mõte tuleb , võtta pähe turgatanud raamatu , otsida täpset tsitaati , lugeda üle mõnd eriti meelde jäänud lõiku või süüvida maali , vaadata , kuidas kunstnik ikkagi on valgusega töötanud Ei , see on natuke pikk seletada , aga valguseta poleks ju midagi . </s> <s> See , kuidas meister asju on kujutanud , näitab tema nägemise eripära . </s> <s> Maal on alati teatavas mõttes abstraktsioon , käsitlus sellest , mida silmad on näinud , mitte nähtu ise . </s> <s> Nagu kõik muugi . </s> <s> Kirjaniku sõna ei ole ju ka ometi identne elunähtustega , vaid tinglik kokkulepe neid selle abil aimatavana esitada ... </s> </p>
<p> <s> Mees vakatas , ja kuna ta ei tahtnud näidata , et oli taibanud jutuajamise mõttetust , maskeeris oma vaikimist isuka söömisega , samal ajal kui väljas aina hämardus ja oli juba aeg tuli süüdata . </s> <s> Otsustanud romantilist meeleolu enam mitte süvendada , jättis ta paksu küünlavahasse mattunud pronkslühtri rahule , klõpsatas lülitit , ning kõrgele võlvialusesse hämarusse peitunud metallkuplis elektripirn saatis lauale ümmarguse valguslaigu , kogu muu ruum uppus aga veel sügavamasse hämarusse . </s> </p>
<p> <s> Korraga ilmus klaasvaheseina taga pimedusest kolmnurkne tükk hilisõhtust sajutaevast . </s> <s> Keegi sisenes raskest uksest endisele veskilaele , ja mees tundis siluetist ära või pigem küll aimas , kes on tulija . </s> <s> Ta läks ja avas hämaruses käsikaudu vaheust otsivale külalisele , laskis tuppa sajumärjas nahkkuues ja tuulest ning rõskusest sasitud juustega naise . </s> <s> Nüüd hakkas see olukord talle juba võllanalja tegema . </s> </p>
<p> <s> Tiiu marssis sisse nagu võidukas kindral alistunud linna . </s> <s> Ta hele , reibas hääl kõlas nagu eskadroni kornet . </s> <s> Ta ei tahtvat õhtuidülli segada , aga siin ta nüüd olevat . </s> <s> Ja tutvustamisel Mirjamile — ah et kunstnik ? </s> <s> Kõik kunstid selged , mis ? </s> <s> Ja selle juures peaaegu südamlik hammastepaljastus ... </s> </p>
<p> <s> Mirjam ütles , et hakkab nüüd minema , et ongi sobimatult kauaks istuma jäänud . </s> <s> Ja peagi olid abikaasad kahekesi , hetke jooksul tinases vaikuses , kuni Tiiu selle katkestas . </s> </p>
<p> <s> " No tee ometi valgust ! </s> <s> Ma tahan näha missuguseks sa selle koopa oled vuntsinud ! " </s> </p>
<p> <s> Meest pani taas imestama naise intuitsioon . </s> <s> Ta oli olnud valmis õhu puhtaks lööma , oli sõjakas ja võidus ette kindel olnud . </s> <s> Ja äkki oli ta häälestatus muutunud . </s> <s> Ära aimanud , et täna ei õnnestu tal abikaasat provotseerida , et mees ei kavatsegi end süüdlasena tunda , oli matroon otsustanud järgmisele ringile minna . </s> </p>
<p> <s> Kui siis kogu ruum elektrivalgusest kiiskas , marssis Tiiu sellele tiiru peale , uuris hindavalt kolmekümnendate aastate mööblit , mida üksikute unikaalsete esemetega täiendatud , vidutas silmi maalide ees , noogutas graafika peale ja pöördus järsult korteriperemehe poole . </s> <s> " See maksab päris korraliku kopika , see kõik kokku , mis ? </s> <s> Annad sa endale aru , et me oleme ikka veel seaduslikus abielus . </s> <s> Pool sellest kuulub täie õigusega mulle , ah ? " </s> </p>
<p> <s> See oli huumor , Tiiu arusaam naljast . </s> <s> Mees teadis , et proua ei kõhkle hetkegi , kui tal tõepoolest järjekordne rahahäda kaelas on , kätt tema vara järele sirutamast , aga praegu ta tegi lihtsalt nalja , näitas võimalikku jõupositsiooni , et siis kohe järele anda . </s> </p>
<p> <s> " Laadna , sellest ei ela ega sure . </s> <s> Haudu siin oma mune nii palju kui kulub ! </s> <s> Aga litse ma siin ei salli . </s> <s> Muide , ta on sul ju päris noorukene veel . " </s> </p>
<p> <s> Tiiu tahtis näha , millega tema teinepool siin oma aega täidab , ja mees viis ta trepist alla töökotta . </s> <s> Naine vaatas vaid pealiskaudselt kõikvõimalikke pusse , mille valmistamisest tema plehku pannud abikaasa end nüüd elatas . </s> <s> See rämps ei huvitanud teda . </s> <s> Siis uuris ta pooleli olevat ehete seeriat . </s> <s> Kuulas vaid viivu seletusi , et need graveeringud , et Mirjam just neid teebki , et siin on joonised , eskiisid ... </s> </p>
<p> <s> " No laula , laula ! " resümeeris ta . </s> <s> Polnud mõtet temaga vaielda . </s> </p>
<p> <s> " Jääd sa ööseks ? " päris mees . </s> <s> Naine saatis kiire , sädeleva pilgu . </s> <s> Teda oli teolt tabatud . </s> <s> Kord ometi pidi tema asuma kaitsepositsioonile . </s> </p>
<p> <s> " Kas sa tahad , et jään ? " </s> </p>
<p> <s> Mees kehitas napilt õlgu . </s> <s> Millal on tema tahtmisega arvestatud ! </s> </p>
<p> <s> Kui nad siis teine teisel pool söögilauda istusid , kui Tiiu oli hirvejala kujulise pokaali eemale lükanud ( pese puhtaks , tema ei joo igasugustega ühest klaasist ) , kui temagi jaoks oli raiutud kondiga lihatükk ja ta seda oma ühtlaste , kadestamisväärselt tervete hammastega pures , nautis mees ruumi siginenud tuulevaikuse meeleolu , hetkelist puhkust selle energiast lõhkeva inimesega , kes oleks pidanud mõjuma masendavalt , kuid kokkuvõttes oli vaid veidi väsitav . </s> <s> Meest sidus temaga miljon ühist mälestust , kogu elatud elu , alates sellest hetkest , kui paari-kolmeaastane Veski-Tiiu oli siinsamas ukse ees tammil kurjustava pilguga jälginud neid , koolipoisse , kes võistlesid , kui lähedale paisusilmale oma uisupoognatega tulla julgevad . </s> <s> Hetkeks meenus see täie selgusega . </s> <s> Lumehelbeid udendav videvik , klobisevad uisud , mis voolust õhukeseks kulutatud , tasa nagisevasse jäässe pragudevõrku muljuvad , ohtlikult mustendav vesi , mis üle luukide kaardudes äkki valgeks vahumölluks muutub ... </s> <s> Sellest oli nii tohutu aeg mööda läinud . </s> <s> Terve pool sajandit ! </s> <s> See oli olnud veel õndsa isakese päevil , taipas mees ja korraks puudutas teda tolle aja äng . </s> <s> Ja samas ka heldimus . </s> <s> Ta silitas põgusalt peoga laual lebavat käsivart , mille prinkus oli peagi asendumas lõtvuse ja kortsudega , mis oli aga ikka veel seesama käsi . </s> <s> Ning naise näkku ilmus viivuks soojus , seesmine naeratus . </s> </p>
<p> <s> Taibanud , et saatus on lisanud tema igatsetud kõhutäiele lihale ja veinile veel ka seadusliku lembuse , tajus hallikirju sasipäine mees äkki peaaegu heldimust . </s> <s> Kuigi ka see oli nõrkus , mis teda tema eluviisist lahutada ähvardas . </s> <s> Ja ta küsis hetkelise selguse mõjul — kas ta ikka tõesti tahab siin ja just nii elada ? </s> <s> Või on see kõik lihtsalt üks mäng , ehk isegi kiusuajamine naisega , kellest ta muidu võitu pole saanud ? </s> <s> Või mis see kõik kokku üldse on ? </s> <s> Ta ei teadnud . </s> </p>
<p> *** </p>
<p> <s> Liialt vana ja ükskõikne , et asjade olemuse üle juurelda , lamas ta seejärel avasilmi pimedust vahtides ja kuulas tuttavaid hääli . </s> <s> Endiselt robises sadu vastu klaase ja kaugemalt oli kuulda puude kohinat . </s> <s> Lõpmatult mühises vesi üle paisuluukide . </s> <s> Seda heli oli ta lakanud isegi teadlikult kuulmast . </s> <s> Ja läbi massiivsete paeseinte ja lagede võis aimata ratta pöörlemist . </s> <s> Loodusjõud tegid oma tööd , radiaatoreist imbus soojust ja katusekivid juhtisid taevase vee ära , laskmata sel magajatele kaela sadada . </s> <s> Siinsamas kõrval hingas keegi tuttavas rütmis , ja see oli antud helide keskel küll täiesti harjumuspäratu . </s> </p>
<p> <s> Mehis Seppmeister asetas käsivarre pea alla — kindel märk sellest , et uni on tükiks ajaks läinud . </s> <s> Ta otsustas siiski asja üle järele mõelda . </s> <s> Tõepoolest , ta oli ju alles paari nädala eest oma maastikuautoga linna sõitnud , nautinud ennast selles stiilselt koledas kastikujulises masinas , lohmaka tolmumantli krae üles tõstetud ja päikeseprillid ninal . </s> <s> Muud käigud tehtud , oli ta valinud varitsuspositsiooni sellel tänavanurgal , millest Tiiu ei saanud lõunale minnes kuidagi möödumata jätta — kui ta ikka oli oma kontoris . </s> <s> Aga Mehise asjad olid aetud ja tal oli aega , millest polnud kahju . </s> <s> Mees tahtis ennast naisele näidata . </s> <s> Lõpuks oli ta saavutanud selle , mida ihkas , sõltumatuse ja võimaluse teha just seda , mis meeldis . </s> </p>
<p> <s> Ei tohi ülbeks minna ! </s> </p>
<p> <s> Nahkkuues ja kuklasse krunni keeraud halliseguste blondide juustega naine oligi ilmunud kiirustaval kõnnil , auto võtmeid ümber sõrme keerutades , ja Mehis oli teda signaalitörtsuga kutsunud . </s> <s> Veidi silmi pilutanud , oli naine tulnud , pärinud säraval õeluseilmel , mis kaitseliitlast mees mängib . </s> <s> Loomulikult oligi tegu armeedžiibiga , aga selline asi nagu stiil ei pidanuks eriti mahtuma Tiiu arusaamadesse . </s> <s> Mood , seda küll , aga mitte stiil ! </s> </p>
<p> <s> Ta oli lasknud end sõidule võtta , oli küll nina kirtsutades öelnud , et see sõnnikuvanker raputab sooled sõlme , kuid näha oli , et mehe välised edutunnused talle siiski imponeerisid . </s> <s> Nad olid koos tõusnud neid kitsaid , armetuid betoonastmeid mööda kolmandale korrusele ja korterisse sisenedes oli Mehis endalt küsinud , kuidas sai see paik talle kunagi koduks olla ? </s> </p>
<p> <s> See polnud igatahes elu ja ammugi mitte abielu . </s> <s> See oli külg-külje kõrval vegeteerimine naisega , kes oli alati kuhugi kiirustamas ja millegi pakilisega kimpus . </s> </p>
<p> <s> Kas tema , veskierak ja pussimeister , oli tulnud , et tõesti eputada selle naise ees , kellele ta terve tohutu ühise aja jooksul hetkegi korda läinud ei olnud ? </s> </p>
<p> <s> Nagu äsja , olid nad ka seal linnakorteris äkki sülelusse langenud , olid armatsenud pööraselt , eale sobimatu kirega , ja seejärel oli naine kiiruga mune ja sinki praadinud , müslile jogurti kallanud ... </s> <s> Ja lahkudes oli vaid napilt soostunud , et küll ta kunagi ka sinna sõidab , et ikkagi lapsepõlvekodu ... </s> </p>
<p> <s> Mehis oli ligi seitse aastat vanem , ja nii polnud tal selle veskiplika suhtes tekkinud võõristusbarjääri , mis eraldas teda kõikidest kooliõdedest . </s> <s> Selle jäiga apartheidi põhjus peitus siinsamas üle tee asunud lastekodus , aga selle allikate jälile polnud koolipoiss kunagi jõudnud . </s> <s> Alepõllu koolini oli siit paar kilomeetrit , ja selle maa kõndisid kasvandikud maha kolonnis , mis koosnes selgelt kahest tihedast grupist — poisid ühes summas , tüdrukud teises . </s> <s> Koolis oli mõeldamatu , et õpetaja oleks suutnud mõne poisi ükskõik mis ähvardusel tüdrukuga ühte pinki istuma sundida . </s> <s> Enamgi veel . </s> <s> Isegi tüdrukute pingiritta omaette pinki istumine ei tulnud vabatahtlikult kõne allagi . </s> <s> Valitses lausa põletav vaen , mis ka külalaste hulka üle kandus . </s> <s> Õhtuti kooli internaadis see küll häbelikult hajus , sündis aga iga koolipäeva hommikul uuesti . </s> </p>
<p> <s> Tiiu Erma oli nii palju noorem , et nad koos koolis ei käinud . </s> <s> See , et poiss ta olemasolu üldse teadis , oli omajagu juhuslik . </s> <s> Pinginaaber elas siinsamas , kõrvalmajas , ja nii see hiiresabapatsidega plika ta teadvusse kuidagi sigines . </s> <s> Aga kuuekümne neljandal või viiendal , kui temal siinse paigaga kõik sidemed juba katkenud olid , oli ta tüdrukuga kord koos rongis sõitma juhtunud , ja Tiiu oli igasuguse kõhkluseta tulnud juttu puhuma . </s> <s> Oli siis terashall , bordoopunase randiga tehnikatudengi müts see ahvatlus , või proovis neiuhakatis oma võluvust iga tuttava meesolevuse peal ? </s> <s> Viisteist , nagu ta siis oli , aga silmatorkavalt küps , heleblond , sädelev , lihtsalt patuselt meelas ... </s> <s> Mehis ei olnud algul suutnud ära arvata , kes see edvistav neiunähvits selline üldse on , kes teda koduselt sinatas , talle külje alla puges . </s> <s> Ja Tiiu oli naernud ning käskinud meenutada . </s> <s> Mõttes läbi lapanud kõik kunagised peotuttavad ja klassikaaslaste nooremad sõsarad , oli poiss ausalt tunnistanud , et ei tea . </s> <s> Ja tüdruk , ülimalt rahul , et sai endast ikkagi kolmandiku vanema meesolevuse kimbatusse ja piinlikku hämmeldusse ajada , oli end lõpuks tutvustanud . </s> <s> Tiiu Erma ... </s> <s> Missugune Erma ? </s> <s> Eelkooliealine põnn , kes oli vaevu meeles , ja mees tundis äkki mingit süüd , et vaata , teine mäletab sind , ütleb , et olid nii kihvt poiss ja kõigist teistest teistmoodi , ja tema ei mäletagi , pole osanud aimata ... </s> </p>
<p> <s> Kehra jaamas maha läinud , oli tüdruk läbi klaasi märku andnud , et Mehis akna avaks . </s> <s> Veel oli ta kurisevat ja nurruvat häält kuulda lasknud ning kui rong juba liikus , selle kõrval kõndides poissi suudelnud , riivanud kiirustamisi ja oskamatult huultega Mehise suunurka . </s> <s> Saanud pidama viimasel perrooninukal ning seal hüvastijätukätt pea kohal lehvitanud , sööbis ta mehe meelde nagu sümbol , nagu viiulivõti , niisama täiuslik oma vormis . </s> </p>
<p> <s> Mehis oli uskunud , et meeldib tüdrukule , ja see oli täitnud teda palava pingega . </s> <s> Umbes samamoodi võiks arvata küülik , et meeldib anakondale ... </s> </p>
<p> <s> Tegelikult oli tänane Mehis Seppmeister ammuilma lakanud kedagi süüdistamast . </s> <s> Nagu hunt pole süüdi , et ta lambaid murrab , nagu rästik pole süüdi , et hiirt salvab ... </s> <s> Igaüks täidab vaid talle antud osa , nagu see kord raamatus kirja on pandud ... </s> <s> Oleks vaid aru seda õigel ajal mõista ! </s> </p>
<p> <s> Naine norsatas ja keeras külge . </s> <s> Ja nagu lehekülge pööranud , süüvis mees möödunud õhtupooliku meeleollu . </s> <s> Süütunne muljus äkki täie raskusega hinge . </s> </p>
<p> *** </p>
<p> <s> See oli alanud ühel maipäeval . </s> </p>
<p> <s> Kõigepealt oli see lihtne , puhas õnnetunne . </s> <s> Ta ärkas oma maailma , tajus enda ümber kodu , seda mugavust ja ilu , mida ta kaua kogunud ja loonud oli . </s> <s> Ja ta pilgule avanes läbi klaasseina ja avatud välisukse kaunis vaade kevadisele paisjärvele , mida taamal raamisid vanad , suured puud . </s> <s> Nende lehekroonid olid alles hiirekõrvul , heledad ja igal liigil isevärvi . </s> <s> Ja kõige kohal valgust laotav taevas oma lõputus puhtuses . </s> </p>
<p> <s> Koputus kordus ja mees taipas nüüd , et just selle peale ta ärganud oligi . </s> <s> See kostis siitsamast , võlvlaega ruumi esikust eraldavalt vaheseinaklaasilt ja nüüd alles leidis pilk naise , kes päris ta lähedal esiku poolel seisis , jäädes välisuksest paistva heleda maastiku kõrval varju . </s> </p>
<p> <s> Ennast lõunauinakul magama unustanud mees ajas tasa torisedes jalad alla , avas ja viipas naise ruumi astuma . </s> <s> Ta oli seda tumedapäist noorikut kohanud siinsamas , teisel pool silda tillukeses postkontoris , kui ta sealt helistamas käis . </s> <s> Nad olid vahest mõne sõna vahetanud , jõudmata siiski ületada seda piiri , mis neid siin , vaikses maakohas oleks lubanud tuttavateks pidada . </s> <s> Nad teietasid nimelt , ja selles ümbruses teietati üksnes võhivõõraid . </s> </p>
<p> <s> Esmalt edasi astumast kõhklev , ületas tulija ilmselt nii sisemise kui välise rajajoone , tegi sammu üle läve ja uudistas nüüd avalikult ruumi , mida ta mingi aja jooksul siinsamas läbi klaasi juba teha oli võinud . </s> <s> Ta suu läks prunti ja silmad suurenesid imestusest ning ta häälitses : " T-ssa Juudas ! " </s> </p>
<p> <s> Vanamees ( kindlasti külalise silmis ja seetõttu ka nii ennast tundev ) märkis endas ära teatava lõbususe . </s> <s> Temal ei käinud siin enamasti selliseid , kes nii siiralt ja kohmakalt oma imestust avaldanud oleksid . </s> </p>
<p> <s> Jah , ta tuleb kohe alla ! </s> <s> Ta juhatas tulnuka viipega väljuma veskiesisele ja , taibates küll , et see näib peaaegu väljaviskamisena , lükkas suure , raske välisukse kinni . </s> <s> Teisiti polnud see võimalik . </s> <s> Tema pidi ukse taha jäävast luugist trepile minema , laskuma seda mööda töötuppa . </s> <s> Turistidele giidi mängiv naine toogu oma uudishimulikud sinna väljast , maja teise korruse ukse juurde viivat teed mööda . </s> <s> Veskimaja oli nimelt ehitatud maakaldele vastu tammi väliskülge . </s> <s> Suur uks , mille ta äsja sulges , tõi otse katusekorrusele , kunagisele veskilaele ja räästas algas maa kõrguselt . </s> <s> Poolkelpkatus ümbritses nagu müts lamekaarvõlvidega pööningukorrust . </s> <s> Teisele korrusele sai niisiis paisu välisküljelt laskuvat teed pidi ja esimesele pääses jõe poolt , mööda veeäärset rada . </s> <s> Seal olid ruumid vaid poole hoone põhja ulatuses , ülejäänu jäi juba maa sisse . </s> <s> Kobamisi hämaruses liikuv mees tajus taas seda pelgusele sarnanevat vastumeelsust . </s> <s> Niisama paratamatu , kui järgnev ka oli , oli turistide vastuvõtt alati ka kerge eneseületamine . </s> <s> Ainus ebameeldivus , kui täpne olla , ta erakuelus . </s> </p>
<p> <s> Tusane ja halvasti kammitud halliseguste juustega mees , töökittel seljas , viipas vaid uksel ja taganes hoone sügavusse . </s> </p>
<p> <s> Jah , ta on pussimeister , nagu sildilt lugeda võidi . </s> <s> Ta ei seletanud õieti midagi . </s> <s> Juba oli ta gaasikraani avanud , süütas ääsil tule ja lülitas ventilaatori sisse . </s> <s> Juba oli tal teraslatt otsapidi siniselt huugavasse lõõma pistetud , juba tõmbas ta kaltsuga alasilt tagi maha ja võttis käsihaamri . </s> <s> Nii seda keskmise suurusega vasarat nimetatakse , sellist , millega sepp ise rauda taob , kui tal pealelööjat käepärast ei ole . </s> <s> Peaaegu õlgvalge helenduseni kuumutatud latiots alasile ja kohe hakkas see löökide all peenenema ja venima . </s> <s> Ta teadis , et vaatajad ei taipa praegu mitte midagi . </s> <s> Noa tera peaks olema õhuke ja lapik , aga see , mida tema tagus hakkas üha enam koonilist orki meenutama . </s> <s> Teise kuumutamisega võttis ta ette latiosa peeneks taotud otsast mõni sentimeeter kõrgemal , ja see sai tõepoolest järjest rohkem noakujuliseks . </s> <s> Tagumisviis , kus pussi alustatakse roost , tundus talle endalegi pentsik , kui ta selle kord oli kasutusele võtnud , aga see võimaldas peaaegu kogu töö pihte kasutamata ära teha , ja igaüks , kes vähegi sepatööd proovinud , taipab , milline hõlp sellest tuleneb . </s> </p>
<p> <s> Pealtvaatajad olid vait jäänud ja mees otse tundis nende teravnevat tähelepanu . </s> <s> Nad olid aru saanud , mis sellest punaselt hõõguvast rauatükist löökide all vormub . </s> <s> See on üks lummavamaid vaatepilte , kui näed , kuidas kalk , alistumatu teras iga löögiga järjest enam ja enam sulle tuttavat eset meenutama hakkab . </s> </p>
<p> <s> Tera üldkuju välja tagunud , asetas meister alasisilma meisli , tõstis sepise sellele ja lüües ettevaatlikult haamripõhjaga tera ülemisele küljele , raius valminud töö lati küljest peaaegu lahti , hoidudes siiski metalli lausa läbi löömast , et vasara laupa tera otsas mitte vigastada . </s> <s> Siis asetas ta valmiva pussitera alasile , surus vasara selle peale ja murrutas lati lõplikult lahti . </s> <s> Veel üks soojakord , ja nüüd juba pihte appi võttes sepistas meister välja tera profiili . </s> <s> Õieti oleks seda tulnud teha lihtimishaamri abil . </s> <s> Nimelt on metalli silumiseks sepal selline lameda laubaga ja neljatahulise pinniga vasar , mis asetatakse sepistatavale esemele ja lastakse abilisel kahekäevasaraga sellele peale lüüa . </s> <s> Aga tal ei olnud pealelööjat ja nii pidi ta ise väga täpselt lööki doseerides vormima pussitera ristlõike rombi kujuliseks . </s> <s> Ta tõstis siniseks tõmbunud eseme pihtide vahel üles ja päris — kas see tuletab midagi meelde ? </s> <s> Õige , see ei ole veel puss , aga sellest näib saavat puss ! </s> </p>
<p> <s> Tal õnnestus peaaegu alati märkamatult vahetada kuum , äsja sepistatud tera ääsi serval vedeleva jahtunud tera vastu , mis nägi välja väga sarnane , ilma et oleks pidanud midagi seletama . </s> <s> Sõnalausumata sulges ta gaasi ja läks käia juurde . </s> <s> Sädemeid pilduv ja kriiskav käiamistöö pole ammugi nii huvitav vaadata . </s> <s> Seepärast piirdus ta vaid kõige üldisema kuju andmisega . </s> <s> Hele , ja nüüd juba tõesti päris nuga meenutav teratoorik lendas kõlinaga sahtlisse ja mees asetas lauale valmis pussi . </s> <s> See tekitas ahhetuse nagu alati ! </s> <s> Esmalt tagitunud teraslatt , siis töödeldav sepis , võrdlemisi robustne käiatud tera , ja äkki kõrgläikeni poleeritud , sinetuseni ihutud põletavterav noakaunitar oma terase ja puidu viimistletud vormiühtsuses . </s> </p>
<p> <s> Nagu alati , leidus keegi mees , kes tahtis tera katsuda , kes vestis paar laastu lepahalust ja ümises imestunult ning tunnustavalt . </s> <s> Meister asetas lauale ka tupe , lasi mehi hetke sööta neelata ja nimetas hinna . </s> <s> Esimene noaproovija otsis kiirustades rahakoti ... </s> <s> Nüüd siis oligi see täpsust nõudev hetk , kui pidi laskma viivu kadedusel kasvada , enne kui sahtlist lauale puistata terve galerii erinevaid pusse . </s> <s> Isegi see ilmselt intelligentide seltskond , kes eriti ei peaks vajama ega ka hinnata oskama ilusaid terariistu , hakkas summutatult sumisema . </s> <s> Ja nagu kõik muudki , võtsid tuld ka need naised , kui meister teatava viivituse järel välja kraamis väiksemad ilunoad . </s> <s> Need polnud muide algselt tema toodangust , vaid ta kasutas laialt müügil olevat plastmasspea ja -tupega valmistoodangut , muutis vaid tera kuju ja tegi korralikud pead-tuped . </s> <s> See-eest olid nad veel säravamad , kui tema enda toodang , ja ausalt öelda ka paremast materjalist . </s> <s> Mitte nii absoluutsed lõikama , kuid püsisid kord teritatuna kauem vahedad . </s> <s> Aga nagu naiste puhul ikka , ei otsustanud mitte tehnilised omadused , vaid ilu . </s> <s> Eriti meeldisid muidugi mitte vööle riputatavad , vaid ketiga kaelas kantavad suveniirpussid . </s> <s> Nii et poole tunni pärast , kui seltskond töötoast välja valgus , kes oma ostu lihtsalt peos keerutades , kes ukse taha selleks otstarbeks kuhjatud oksahunnikust proovimiseks toigast otsides , võis meister end rikkana tundes laualt siniseid pabereid pakki korjata . </s> <s> Ta oli kuu või paari jao elatisega kindlustatud . </s> </p>
<p> <s> Üks ei olnud lahkunud , ja see oli toosama tõmmu naine , kes turistid tema juurde juhatanud oli . </s> <s> Salanaeratus suul , keerutas ta käes ühte neist nugadest , mis ta sookaaslasi imetlushüüdeid kuuldavale laskma olid sundinud . </s> <s> Märganud , et mees tema poole pöördus , asetas ta noa kiiresti töölauale . </s> <s> Jah , ilus küll , aga tema jaoks siiski liiga ... </s> </p>
<p> <s> Meister neelatas . </s> <s> Ausalt öelda oli ta pikkade üksildaste kuudega rääkimisest kaunis võõrdunud , ta ei tahtnud hästi tooni tabada . </s> <s> Ta lihtsalt võttis noa ja ulatas naisele . </s> <s> See sobib kleidi kaelaavasse ! </s> </p>
<p> <s> Kaks ja poolsada krooni on igatahes märkimisväärne kink , ja selle vastuvõtmine pani giidi kõhklema , kuid mees sulges lühida käeviipega jutuajamise . </s> <s> Järgmisel korral on tee tuttav ! </s> </p>
<p> <s> Veel üks polnud lahkunud . </s> <s> See , umbes tema enda vanune , täiesti hallide pikkade juustega ja kaunilt kannatliku ning targa ilmega , nooruslikult riietatud mees seisis ääsi varjus ja ootas ilmselt naise lahkumist . </s> <s> Mehis oli juba enne kõhelnud , jätnud otsepilguga vaatamata , et ei peaks ära tundma , kuid nüüd ikkagi tundis , oli sunnitud . </s> <s> Seda rahvusvaheliselt tuntud nägu oleks ta ka siis tundnud , kui nende vahel poleks kauges nooruses olnud midagi sigineva sõpruse sarnast , millest Mehise tagasihoidlikkuse tõttu kunagi asja ei saanud . </s> <s> Teine ulatas terekäe , ja kontrollinud , et ta pihu liiga must pole , võttis meister selle vastu . </s> <s> Jah , tema tegeleb nüüd sellega ... </s> <s> Ei , ei kirjuta juba ammuilma enam ... </s> <s> Ja pääsemaks piinlikust seletamisest , avas ta ühe alumistest sahtlitest ning asetas lauale veel ühe pussi . </s> </p>
<p> <s> Seni oli ta esitanud igat liiki rahvusvaheliselt tuntud terariistasorte , küll pikka skaudinuga , millel saehammastik seljas , küll Soome moodi suuri ja väikeseid universaalpusse , küll saablit meenutava kitsa , kaarduva teraga fileerimisnuge , küll ümara terapuguga nahastamispusse . </s> <s> See siin oli midagi viimastest otsingutest . </s> <s> Üpris lihtne joonis — peaaegu sümmeetriliselt noa otsa poole koonduvad selja- ja terajoon , ristlõikelt ellipsikujuline , sirge , taha poole jämenev puust pea , ilustamata parknahast , tupsude ja punutisteta tupp ... </s> <s> Ainult et see kõik oli kuidagi kuratlikult stiilne ja funktsionaalne . </s> <s> See oli Eesti talupussi täiuseni viimistletud eksemplar . </s> <s> Koguni tera poleering ! </s> <s> Ta oli kaua katsetanud , kuni leidis viisi , kuidas seda teha . </s> <s> Tuli tera peegliks poleerida ja anda siis sellele kahe nulliga abrasiivpaberi abil kindla suunaga , väga ühtlane peenrihveldus , ning siis uuesti poleerida , nii et nuga on küll ülimalt viimistletud , kuid jätab teatava kareduse mulje ... </s> </p>
<p> <s> See peaks meeldima ! </s> </p>
<p> <s> Mehis teadis hästi , milline talukultuuri tundja ta viimane külaline on . </s> <s> Ta nautis seda süvenevat imetlusnaeratust , kuni teine lõpuks noa lauale asetas . </s> <s> Ei , tänan , see on tõepoolest ilus asi , aga ta mõistab meistri suhet sellesse ja ta ei saa seda vastu võtta , ei osta , aga ammugi mitte lasta endale kinkida . </s> </p>
<p> <s> Mehis lahutas lühidalt käsi ja viipas sisetrepile . </s> <s> Sel juhul pakub ta tassi kohvi ... või teed , või piima , või mõdu ... </s> <s> Ja-jaa , tal on mõdu täiesti olemas ! </s> </p>
<p> <s> Nad mõlemad olid viisakusest ja vastastikusest lugupidamisest kaunis kohmakad ja sõnaahtrad . </s> <s> Ometi lasi külaline end teisele korrusele juhtida ja seisis kuklasse aetud päi keset veskilage ning uudistas tükk aega interjööri . </s> </p>
<p> <s> " Ja minul mitte kuidagi ei õnnestu ! " </s> <s> Kui palju kordi ta olevat proovinud eraklat sisustada , aga ei , see vallutatakse jälle ära . </s> <s> Sellest tehakse omade kohtumispaik , kuhu vaid väga valitutel on õnn kutset saada ... kuni see on jälle üldrahvalik palagan . </s> </p>
<p> <s> Pikalt polnud aega , ülejäänud seltskond juba koondus bussi juurde ja Mehis oli sunnitud mõdukruusi poolikuna tagasi võtma . </s> </p>
<p> <s> " Ma tean küll , see on salakaval asi ! " vabandas professor Bakony . </s> <s> Ja kinnitas , et jätab meelde . </s> <s> Kui vahest tõesti tahtmist on omaette olla ... </s> <s> Ta ei luba , aga seda võib juhtuda . </s> <s> Siin on midagi nii silmale kui hingele . </s> </p>
<p> <s> Kui ta siis töökotta tagasi läks , kummaliselt häiritud oma üksindusest väljaraputatuses ja samas sügavalt rahul , et oli saanud mõne sõna vahetada ühega , kellest ta alati lugu pidanud oli ... </s> <s> Professor Jüri Bakony , ikka veel nooruslikult sale , ikka niisama tagasihoidlik ja lihtne ja naeratav . </s> <s> Professor , doktor , auliige ja saadik ja mis ta kõik kokku on , eakaaslane ... </s> </p>
<p> <s> Neis mõtteis kinni , leidis ta lävelt kaks mundrikandjat . </s> <s> Oleks vist pidanud mõtlema — ohvitseri , kuid midagi Mehis Seppmeistri sisimas tõrkus . </s> <s> Olemata mundriasjanduses kuigi kodus , ei osanud ta öelda , milles nende riietus Nõukogude Aremee ohvitseride omast erines , kui nööbid , õlakutärnid ja kokard välja arvata . </s> <s> Üks oli sooja ilma kohaselt frentšis , teine kandis khakivärvi vihmamantlit . </s> <s> Aga kõik see , mis jäi mundri sisse , lausa karjus tsivilistidest . </s> <s> Vanem meestest , kapteniõlakutega ja plastmassist prilliraamidega tüse jõmm , kellel lotendavad kaelavoldid kraele vajusid , oli seda remonditöökoja meistri ja ühiskondliku liiklusinspektori tüüpi tähtsust täis tegelane , kes oma uue rolli soliidsusest ülimalt teadlik olles seda loomulikuna esitada ei suuda . </s> <s> Noorem , tervisest punetav vanemleitnant oleks ehk okupatsiooniarmee komandöri isegi välja andnud , mitte aga mõne tsiviliseeritud riigi ohvitseri , kes ta olla tahtis . </s> <s> Nad trügisid sisse ja pärisid kohmakalt — kas on tõsi , et majaperemees teeb terariistu . </s> </p>
<p> <s> Mehis Seppmeister oli suuri vaevu õppinud andma inimestele võimalust ennast ise avada , mitte neid enneaegselt lahterdama . </s> <s> Ta nihutas lauale jäänud pussi meeste poole ja tundis seesmist lõbu , kuidas härrade ootused pettumusega asendusid . </s> <s> See oli midagi nii labaselt igapäevast ! </s> <s> Asi , mille Mehise viimane külaline hetkepealt oli ära hinnanud — stilisatsioon maarahvale igiomase vormiga tarbeesemest , mille iga detail , kas või lihtne vaskvõru pea lukuks , on saanud täiuseni täpse , harmoonilise ja otstarbeka kuju ... </s> <s> Mundrimehed vaid nohisesid , mida nad Mehise arust just pididki tegema , kui nad olid need , kelledena paistsid . </s> <s> Ta korjas oma parima noa ära ja asetas lauale kolmekümne sentimeetrise teraga skaudipussi , mis oli peaaegu totter oma lainja terakuju , saehammastiku ja korgiavajahambaga . </s> <s> Leidus neid , kes niisuguseid tahtsid ja ta tegi selliseid ning küsis ränka hinda . </s> <s> Ja see noort tääki meenutav ese igatahes kutsus ohvitserides esile rahulolumuheluse . </s> </p>
<p> <s> Meestel oli konkreetne mure . </s> <s> Nende malevapealik minevat pensionile . </s> <s> Sinna on küll veel ligi pool aastat aega ... </s> <s> Nad tahaksid talle aurelva kinkida ... </s> </p>
<p> <s> Niisiis kaitseliitlased ! </s> <s> Sellest ka see tsivilisti ja ohvitseri segu ! </s> </p>
<p> <s> Nad seletasid — see peaks olema vähke pikem , ilusepis ja mõõga moodi ... </s> <s> Tuli välja , et nad pidasid silmas kortikut . </s> </p>
<p> <s> Tegu olevat inimesega , kes kogu elu on pühendanud Eesti vabaduse eest võitlemisele . </s> <s> Küllap oli juubilar poliitvangina kinni istunud , järeldas Mehis Seppmeister , sest metsavennaks oli mees ilmselt liiga noor . </s> <s> Kuidas selline inimene omale majoritärnid õlakule oli muretsenud , ei hakanud ta uurima . </s> <s> See polnud tema asi . </s> <s> Aga tema alluvad omas täispuhutuses tegid Mehise irooniliseks , ja nii ta siis küsis , milleks kortik ? </s> <s> Kortik on mereväes kasutusel olnud mõõga aseaine , mida hiljem kandmismugavuse pärast ka teiste väeliikide paraadmundritele lisati . </s> <s> Armeeohvitseri aurelv on saabel ! </s> </p>
<p> <s> Seda muidugi , seda küll ! </s> <s> Aga saabel on kallis ja keeruline valmistada ja üldse ... </s> </p>
<p> <s> Meister oli hoos . </s> <s> Pealtnäha enesesse süüvinud pomiseja , filosofeeris ta — kullatud , graveeringutega aumõõk oleks ikka mehe vääriline ! </s> </p>
<p> <s> Küllap too poliitvangist major on oma alluvatega üht mesti ! </s> <s> Mehisel polnud midagi Kaitseliidu vastu . </s> <s> Ta uskus , et selles organisatsioonis leiab väljenduse rahvuse valmisolek omariikluse eest surma minna . </s> <s> Aga selle esindajad olid mõnigi kord rahuldamata ekstremismiiha sõjamängudes välja elavad romantikud või siis lihtsalt vanuigi oma tähtsustundele sobiva vormi leidnud poolharitud . </s> <s> Miks siis ei võiks üks sellistest tulevastel veteranide kokkutulekutel kullatud saabliga ringi patseerida ! </s> </p>
<p> <s> Oli teinegi põhjus , miks ta seda mõtet sisendas . </s> <s> Ta oli tüütuseni tegelenud nugadega . </s> <s> Tõsi , ka kortik oleks pakkunud mõndagi ilumeelele ja vormikultuuri tunnetusele , aga saabel oli mõistagi hoopis kõvem pähkel . </s> <s> Isegi sellele mõtlemata tajus mees , mis katsumused tal selle töö juures ületada tuleksid . </s> </p>
<p> <s> Jõuti tehniliste üksikasjadeni , ja seal ilmnes , et kumbki pool ei oma mingit ettekujutust hinnast . </s> <s> Seppmeister ei teadnud , kui palju vaeva tal näha tuleb ja ohvitserid ei teadnud , kust nad raha võtaksid . </s> <s> Selge oli vaid üks , et see asi maksab nii mõnegi tuhande . </s> </p>
<p> <s> Neil olevat ebamäärane võimalus ühe auto äramüümise näol , et neile tuli varustusabi , et see abi oli pakitud džiipidesse , ja need džiibid ei ole täpse arvuna kusagil kirjas ... </s> </p>
<p> <s> Pussimeister küsis irooniliselt — kas nad arvavad , et tänapäeval sellised asjad läbi lähevad ? </s> <s> Ja tüse , kortsus palgega kapten ütles , et keeruline ju on , aga üks selline neljarattaline seisab tema eragaraažis ja pole tõesti arvel , aga tema seda muidugi ise endale kuidagi jätta ei saa . </s> <s> See hakkaks silma ! </s> </p>
<p> <s> Ta oleks ikkagi kohe keelduma pidanud ! </s> </p>
<p> *** </p>
<p> <s> Nii rumal ei olnud ta kevadel siiski õnneks olnud , et kahte ohvitserijõmmi paljast sõnast kuulda oleks võtnud . </s> <s> Ta oli öelnud — majapidamises tarvilikud pussid ja noad ei käi relvaseaduse alla ja neid võib ta teha . </s> <s> Aga mõõk on igasuguse jututa külmrelv ja selleks peavad nad talle ametliku paberi tooma ... ja midagi lepingu taolist on ka vaja , et ta töö lausa tühja minna ei saaks ... </s> <s> Aga vaevalt said need naljakad mehed kõige lubaduste pomisemisega uksest välja , kui Mehis Seppmeister tervenisti uue ülesande lõksu langes . </s> <s> Ta teadis ennast . </s> <s> Loomingulisus on isiksuse kaasasündinud omadus , millel pole peaaegu mingit tegu intellektiga . </s> <s> See on saatuslik sund leiutada ja katsetada , üks neist põhitõukejõududest , mis inimese kunagi loomariigist eraldasidki . </s> <s> Tõsi , isegi mõned linnud kasutavad vahel instrumenti , näiteks haaravad noka vahele paraja kivi , et sellega teise linnu muna koort purustada . </s> <s> Primaatidel on see omadus päris selgesti eristatav , kusjuures on ka selge õppimisfaas . </s> <s> Pisikesed pärdikud vaatavad , kuidas mamma kaikaga pähkleid purustab ja proovivad ise ka , kusjuures ema neid vale tegevuse puhul eemale tõrjub ja ette näitab ... </s> <s> Aga sellega asi ka piirdub . </s> <s> Näiteks maja ei ehita neist endale ükski , isegi mitte istumislavatsit puuharude vahele . </s> </p>
<p> <s> Mehis tundis kord üht poolkirjaoskamatut lätlast , kes kõik võimaliku enda jaoks ümber leiutas . </s> <s> Ostis mees fotoaparaadi või kella , tõik tegi ümber ! </s> <s> Kuna tal eriti teadmisi ei olnud , ilmnes üldreeglina , et ümbertehtud asjad lakkasid töötamast ja tulid kõrvale heita , kuid see meistri leiutamisisu ei vähendanud . </s> </p>
<p> <s> Põhimõtteliselt polnud tema targem . </s> <s> Ta muidugi ei hakanud ümber tegema asju , millest ta üle poleks käinud . </s> <s> Aga saanud endale pala mõtlemiseks , võis ta unustada kõik muu ja jäägitult , hukutava kirega sellele pühenduda . </s> </p>
<p> <s> Tema alustas teadmiste kogumisega . </s> <s> Loomulikult oli ta elus mõndagi mõõka näinud ja ka peos hoidnud . </s> <s> Ta oli relvapalatis käinud ja mitmes muuseumis . </s> <s> Lõpuks oli mõõk ju veel hiljaaegu relvana kasutusel . </s> <s> Ja-jaa , veel viiekümnendate lõpus patseeris raudtee miilits ringi , plekiga üle löödud mõõgatupe ots sillutist mööda kriiksumas , kui juhtus lühike mees olema . </s> <s> Aga neist teadmistest on ilmselt vähe , kui tahad ise tõelise mõõga teha . </s> </p>
<p> <s> Mõne aasta eest , kui Mehis ehteid valmistas , oli ta kogenud , kuidas eseme vorm tuleneb omadest loogikareeglitest , mille tundmaõppimine on edu eeldus . </s> <s> Ei saa lihtsalt võtta ja teha midagi meelevaldselt valmis . </s> <s> See jääb kohmakas ja kole , kui sa ei pane sellesse tunnet ja teadmist , milline on selle tulevane kasutus , mida ta peab väljendama , milliseid meeleolusid tekitama . </s> </p>
<p> <s> Kuna ehete valmistamine nõudis väärismetallidega töötamist ja neid oli raske müüa , tellima ei tulnud tundmatu meistri käest aga keegi , mees loobus . </s> <s> Terariistade juurde sattus ta pooljuhuslikult , esialgu tegi vaid enda tarbeks , millele uus naabrimees peale juhtus ja valmivat pussi ära kauplema hakkas . </s> <s> Siis oli selle enam-vähem õnnestunud välimus tõesti suurel määral juhuslik olnud . </s> <s> Aga vähegi süvenenumal lähenemisel ilmnes , et ka selles vallas kehtivad vormiloogika reeglid , mis ühest küljest toetusid ilumeelele ja teisest kasutusotstarbele . </s> <s> Ja jälle selgus , et otstarbetut ilu polegi olemas . </s> </p>
<p> <s> Milline on mõõga otstarve ja milline mõõk on ilus ? </s> <s> Eelkõige oli just see vaja endale selgeks teha . </s> <s> Ja seda ta siis oma raamatutest uuris ja selle kallal mõtiskles , kuni järjekordse turistide voori ajal oma lauasahtli tühjendas , saamata kõigi ostusoove rahuldada . </s> <s> Jumal paraku , ei sa ju nälga jääda mingi hullu majori juubeli pärast ! </s> </p>
<p> <s> Miks saabel ? </s> <s> Miks mitte kühikmõõk ? </s> <s> Ta tagus alasil pussiteri , käias , viilis ja poleeris , karastas neid veresoola lahuses , ta valas neile pronksist või alumiiniumist pealukkusid , ta õmbles dekoratiivnahast tuppesid , huultevahe täis erinevat värvi naharibade otsi ... </s> <s> Ja kogu aja keerles mõte mõõkade ümber . </s> <s> Loomulikult oli kaheteraline sirge kühikmõõk olnud lapsepõlves tema jaoks kõigi mõõkade eeskuju ja ideaal , sest sellised olid joonistatud Vesse ja Lembitu ja Meelise kätte , see oli rahvusromantikute arust ehtne Eesti mõõk ... </s> <s> Kuigi pärit olid need Lääne-Euroopast , kohapeal tehti paremal juhul käepidemeid . </s> <s> Nüüdseks polnud ei rahvusromantikast ega kühikmõõga ihalemisest Mehis Seppmeistri meeles ammuilma midagi alles . </s> <s> Ta oli näinud nooruses palju filme , kus romantilised kangelased — Scaramouche'd ja Zorrod ja krahv Monte Cristod oma õilsaid aktsioone mõõga abil täide viisid . </s> <s> Ja eranditult olid neil pihus kitsateralised saablid . </s> <s> Saabel on kõver mõõk , ratsaväelase mõõk , ohvitseri teenistusmõõk , elegantne ese , mille kaunitar Gérard Philipe'le hommikul aknast järele ulatab ... </s> </p>
<p> <s> Mehis teadis , et mõõgatera peab olema tagasi painutatud , ainult et miks ? </s> <s> Sellele vastamata ei tunneta ta iialgi seda vormi , ei oska seda käsitleda . </s> </p>
<p> <s> Ta uuris kirjandust . </s> <s> Ilmnes , et Idas võeti sirbikujuline mõõk kasutusele juba ammu enne Kristust — laiateraline ja hästi kõver , järsult tagasilõigatud teraotsaga , et torkerelvanagi kasutatav oleks . </s> <s> Mõõgavõitluseks see küll kõlvata ei saanud , sest ilmselt libiseks vastase mõõgatera üle otsa ja ohustaks löögi tõrjujat . </s> <s> Kõverus oli liiga suur . </s> <s> Sageli tehti nende tera otsa poole laienev , ja see oli ilmselt soovist mõõka raskemaks tegemata suurendada löögimomenti , koondades massi käepidemest võimalikult kaugemale . </s> </p>
<p> <s> Meenus kunagi kuuldud legend , et ristisõdade ajal olevat kord keegi kaliif või emiir Richard Lõvisüdamele öelnud — on midagi , mida too oma kuulsa kahekäemõõgaga ei suuda pooleks raiuda , kaliif oma kerge kõvera mõõgaga aga suudab . </s> <s> Ennasttäis Lõvisüdamele anti õhkõhuke siidlinik , ja kuidas ka kuningas seda ei raiunud , pigem läks rätt koos teraga paku sisse , kui et järele andis . </s> <s> Siis näitas kaliif , kuidas see käib . </s> <s> Ta heitis räti lendu , tõmbas elegantse liigutusega kaarja teraga läbi õhu ... </s> <s> Ja kaheks lõigatud liniku pooled liuglesidki teine teisale . </s> </p>
<p> <s> Üks oli selge — tera kõverus tuli kasuks , kui sellega oli vaja rohkem lõigata kui raiuda . </s> <s> Just nii kergendab tera pikiliikumine kas või leiva lõikamist . </s> <s> Ja kõveral teral on kalduvus libiseda takistuse suhtes . </s> <s> Samas muidugi liiga kaarjas tera vähendab päris kindlasti löögijõudu . </s> <s> Jõuvektor jääb takistuse suhtes terava nurga alla . </s> </p>
<p> <s> Miks rapiir võib olla sirge , miks florett võib olla sirge ? </s> <s> Mõõgavõitluses ei tule tera kõverus ilmselt üldse kasuks . </s> </p>
<p> <s> Ja siis ta äkki taipas ! </s> <s> Piisas sellest , et kujutleda ise end mõõgavõitlust pidamas . </s> <s> Kõveral mõõgal jääb terajoon käepideme pikiteljest tahapoole , seda rohkem , mida kaugemale jääb takistuse tabamispunkt . </s> <s> Tähendab , oma inertsiga püüab pidurduv tera pöörduda alati takistusega risti . </s> <s> Kõver mõõk väldib seega lapiti lööke ! </s> <s> Ja pealegi libiseb see takistuse suhtes pikisuunas . </s> <s> On ilmselt vaja palju vähem jõudu , et niisuguse relvaga vastast tõsiselt vigastada . </s> </p>
<p> <s> Edasised tuletised pidid lähtuma sellest teadmisest . </s> <s> Oli vaja leida tera optimaalne mass ja mõõdud . </s> <s> Vaevalt võis olla universaalset mõõka . </s> <s> Kui midagi valida , siis ilmselt meile kõigile lapsepõlves filmides sügavat muljet avaldanud husaarimõõka , mis on just ehtne virtuoosse võitluskunsti instrument . </s> </p>
<p> <s> Kahtlasevõitu äri see muidugi oli , pealegi kriminaalne , kuni pabereid korda ei aeta , aga nüüd , kus meister maigu suhu oli saanud , ei oleks ta enam raatsinud loobuda . </s> </p>
<p> *** </p>
<p> <s> Esimese proovitöö jaoks instrumenditerast raiskama ta muidugi ei hakanud . </s> <s> See oli mingi kaunis roostes latiots , võib-olla jupp vana reetalda või vankrirehvi , mille ta ääsil punaseks ajas ja sellest tera sepistama hakkas . </s> <s> Ja kohe ilmnes , et tema pusside tegemiseks ülisobiv , väike , gaasiga köetav ääs ei kõlba sellise pika asja kuumutamiseks sootumaks . </s> <s> Ei saa ju sepistada tera vaksapikkuste juppide haaval . </s> <s> Kõrge margiga terased ei kannata kuigi palju kuumutamistsükleid , ilma et mikromõrasid täis ei läheks . </s> <s> Kogu töö oli vaja ära teha paari-kolme soojakorraga , või siis tuli tera vahepeal lõõmutada , ajada üleni kuumaks ja lasta väga aeglaselt maha jahtuda . </s> <s> Seda sai teha ainult pikliku koldega ääsil . </s> <s> Nii tuli siis esmalt sellest pihta hakata , asendada gaasipliidilt laenatud põleti pika augustatud toruga ja kuhjata sellele killustikku , millest tuli läbi tungides tõelise ääsikeskkonna moodustab . </s> <s> Nende katsetamistega ametis , oli ta lausa ära unustanud , et väljas on suur kevad oma õitsemisaega jõudmas . </s> <s> Nii ta siis ühel lõunal uksest päikese kätte astunud , äkki lausa jahmus soojusest ja valgusest ja lõhnast . </s> <s> Isegi tema omas üksinduses ja vananemises ning kibestumises ! </s> <s> Ta oli end matnud kurjade mõtete kimpus terase ja tule keskkonda , alateadvuses keerlemas verise võitluse kangastused , milleta ju ometi sõjariista luua ei õnnestu ! </s> <s> Ta harutas põlle eest ja heitis auklikuks põletatud töökitli seljast . </s> <s> Noore rohu erk rohelus , lahti keerdunud kastanilehtede kortsulised mustrid ... </s> <s> Ja kaugelt , üle rannanõmmede tuulega kanduv ikka veel jäise mere kargus . </s> </p>
<p> <s> Ta oli siin , selles ümbruses veetnud seitse lapsepõlveaastat . </s> <s> Mis sellest , et kuulda saanud ema siia ületoomisest , oli laps hüsteerilise krambi saanud , ette aimates neid katsumusi , mida uus kool ja keskkond tema jaoks varuks pidasid . </s> <s> Mis sellest , et ta selle saatuse täiel mõõdul ka kätte saanud oli . </s> <s> Eluaastad seitsmendast neljateistkümnendani on siiski ääretult määravad , ja siia tagasitulek oli veterani naasmine vanale sõjaväljale . </s> <s> Samas — ta oli selles paigas nüüd veel mitu aastat elanud , ja ta nagu polekski siin viibinud , ta oli ikka alles tulnukas ja võõras ja üksik keset kunagisi kooli- ja mängukaaslasi endisele kodupaiga ammu võõraks jäänud . </s> <s> Muide , ta nautis seda üksindust ! </s> </p>
<p> <s> Virgalas oli kõik kokku surutud . </s> <s> Siin polnud ühtegi avarat vaadet . </s> <s> Mõis koos pargi ja paistiigi ja hoitud ning seetõttu ülekasvanud metsaga , selle alla peitunud majadega ja looklevate kitsaste teedega asus paeklindi serva lõikuvas sälkorus . </s> <s> Maa poolt lähenedes nägid vaid lagedaid ja laudtasaseid välju , lepikuid ja mõnd metsatukka , siis keeras tee äkki rinnakust alla , sukeldus suurte puude vahele ja tõi sellesse hämmastavalt kaunisse paika . </s> <s> Tema maja tagant , klindi astangust alla voolas kärestikuline jõeke läbi metsapargi , moodustas taamal veel ühe veskitiigi , kohises üle teisegi paisu ja suubus siis juba liivaste kallaste vahel rannanõmme männikuisse . </s> <s> Meri jäi siit mõne tühise kilomeetri kaugusele . </s> <s> Sügistormide aegu oli selle rasket rongimüra selgesti kuulda . </s> </p>
<p> <s> Alepõllu , mis tegelikult Mehis Seppmeistri lapsepõlvekodu oli , jäi siit kahe kilomeetri kaugusele edelasse , ja seal polnud looduse ilust märkigi . </s> <s> Kõndides omas mõttes laudtasasel paeklindil kulgevat teed , meenutas mees seda augustipäeva , kui kolukoormaga veoauto nad esmakordselt sinna tõi . </s> <s> Oli hall ja nukker . </s> <s> Lepad seisid nagu tardunud , oodates vihma , mille lõhna oli juba tunda . </s> <s> Ääretu tasandik , peamiselt vaid karjamaavõsastikud . </s> <s> Kuusehekkide taha peituvad hallid talumajad . </s> <s> Ja ookerkollane , väikeseruuduliste akendega risttahukas — Alepõllu 7-klassiline kool . </s> <s> Vald oli valinud selle maja asukohaks kõige troostitumalt paesema maalapi otse tee veeres . </s> <s> Maja taha jäi õppe-katseaed ja selle taha mingi lepatukk taamalt paistva kuusikuga . </s> <s> Teel oli sild , mis tõi üle oja või magistraalkraavi . </s> <s> Kust tuli see vesi , mis sundis seda siin loodis tasandikul üldse kuhugi voolama ? </s> <s> Lapsele näis toona , et on sattunud maailmalõppu , kuhu tal on määratud igaveseks ajaks jäädagi . </s> </p>
<p> <s> Ega siinne ümbrus just ilmekamaks muutunud küll ei olnud . </s> <s> Tookord , kolhoosikorra algaastal , kui väljad olid veel põllulappideks jagatud ja piinliku hoolega tee servani üles haritud , oli paik isegi hulga tsiviliseeritum tundunud . </s> <s> Nüüd sammus mees keset suurelt osalt söötis maid . </s> <s> Mullune kõrge kuluhein kollendas tokerdunud tortidena . </s> <s> Pole kurvemat pilti , kui mahajäetud majad . </s> <s> Nende tühjad aknaaugud ja küüru vajuvad katused . </s> <s> Ja sellest veelgi masendavam on mahajäetud maa . </s> </p>
<p> <s> Virgala pargist lähtuva suurte pärnade allee otsas , kust uus tee kagusse suundus , lõigates mõisasüdame liiklusest välja , tuli jalgrattal mingi vanamees vastu . </s> <s> Äkki nagu komistades rattalt maha karanud , see hall , jämeda kaelaga sasipäine jõmikas teretas . </s> <s> Ja Mehise näkku valgus naer . </s> <s> Kuidas see võimalik oli , et kaks inimest , kes vähemalt nelikümmend aastat teine-teist näinud ei olnud , nii hetkepealt taaskohtumise õhinasse läksid , kuidas nad üldse teise ära tundsid ? </s> <s> Isegi mõned vanad naljad tulid meelde . </s> <s> Aga kuiva , parkunud ja lõhenenud nahaga käsi tundus küll sootumaks võõras . </s> <s> Nad vahetasid lauset kümmekond , Ando teadvat , et Mehis nüüd veskis elab ... </s> <s> Tema ise — kus ta siis veel peaks elama , kui omas kodus ! </s> </p>
<p> <s> Enne , kui jutt päriselt otsa oleks saanud , ronis teine jälle oma krägiseva voki selga . </s> <s> ( Kunagi oli ta flanelllapiga oma Riga nikeldatud velgi poleerinud , meenus Mehisele . ) </s> <s> Ebamäärane lubadus külla minna ei kohustanud loomulikult millekski ... </s> <s> Ta oli lapsepõlve kõige lähemast sõbrast siiski üht-teist kuulnud . </s> <s> Naisest ammuilma lahus ja sealt korterist ka ära , tagasi omas majakeses ... </s> <s> Kolm korda kinni istunud , kõva joodik , samuti nagu ta ise kuuekümnele lähenemas . </s> <s> Ja selles meeleolus selged motiivid tuhandest poisteseiklusest , nii heast kui halvast , sõprusest ja vaenust ja kaklustest ja millest kõigest ! </s> <s> Minevik oli talle pihta saanud veel enne , kui Alepõllu risttahuka kujuline koolimajakast nägemispiirile ilmuda jõudiski . </s> </p>
<p> <s> Vastu päikest naeratades oli Ando äsja vasaku silma kinni pannud , meenus äkki , ja silme ette kerkis see ümarik tedretähniline püstninaga poisinägu , selle kaval naeratus ja rahutu , fantaseerimisele kalduv jutuvada . </s> <s> Suurustav toon oli sinna ilmunud kaunis varakult , kümnenda eluaasta paiku . </s> <s> Ta oli Mehist aina alahinnanud , temast küll kavalusega , küll jõuga üle olnud , saamata vist lõpuni aru , et teist poissi kammitses mitte niivõrd kasvatus ja vitsahirm , kui eeskujuks võetud arusaamad , mis teda lõpuks kogu elu olid takistanud edukas , see tähendab teiste suhtes hoolimatu olemast . </s> </p>
<p> <s> Lõpuks siis see luitunud majalobudik . </s> <s> Laudadega kinni löödud aknad ja uksed , roostetanud plekk-katus ... </s> <s> Jah , floksipeenraid ja pojengipõõsaid siin ees poleks nagu kunagi olnudki ! </s> <s> Ja laste melu , millest siin alati oli kaikunud maja ise ja ümbruskondki , oli ammuilma hajunud kõigi nelja tuule suunas . </s> </p>
<p> <s> Tagaküljelt leidis ta lahimurtud laudadega , irvakil akna . </s> <s> Ta katsus , ja raam andis liikuma , ta kiikas sisse , jah , see oli saaliaken ja otse selle taga seisis vana klaveriskelett , kaas üles tõstetud ja läbiroostetanud keeled korratu sasina turritamas . </s> </p>
<p> <s> Suutmata kiusatust maha suruda , astus ta vundamendiserval talla raskusest laiali pudenevale veelauale ning ronis tasa torisedes majja . </s> </p>
<p> <s> Mehis Seppmeistrit võidi küll inimpelglikuks pidada , kuid tema üksindusse tõmbumine oli pigem tüdimuse ja põlguse kui hirmu väljendus . </s> <s> Siin , selles väheldases ruumis ta nüüd seisis ja elas läbi tõelise hirmu kauget mälestust . </s> <s> See oli nagu mingi nõiaveski , see tihedaks keerlevaks karuselliks pressitud jalutajate ratas . </s> <s> Viiekesi reas , õlg õla kõrval , pool sammu eesliikujaist , tagatulijad pool sammu järel . </s> <s> Aina ringi ja ringi selles sajale lapsele lootusetult kitsas ruumis . </s> <s> Kaks noort naist , kaardikepid peos , seda summa vaos hoidmas . </s> <s> Kurdistav , vaenutsev melu , millest kogu maja kajas , peaaegu lakkamatu tõuklemine , müksimine , varjatud , kiired löögid , hammaste näitamine , vaenulikud huiked ... </s> <s> Mehis oli koolimajas üles kasvanud , ta oli oma esimest koolipäeva rahulikul meelel oodanud . </s> <s> Aga see oli üks teine , normaalne kool olnud . </s> <s> Nüüd järsku oli ta keset õelusest keevat keskkonda , millist ta poleks osanud uneski ette näha . </s> <s> Tal polnud siin kohta , tedagi tõugati , temagi peale karjuti . </s> <s> Hirm täitis lapse hinge , kuni ta hingamine katkendlikuks luksumiseks muutus ja ta nutma hakkas , suutmata enam kuidagi rahuneda . </s> </p>
<p> <s> Loomulikult oli sellest ruumist mäletada nii paljut muudki , mis enam kunagi polnud sedavõrd masendav ja kabuhirmu tekitav . </s> <s> Siit oli mäletada mõnda väikest triumfigi , kas või seda suvepäeva siin lõhnavate noorte kaskedega ehitud majas , kui talle parima lõpetajana esimesena tunnistus kätte anti . </s> </p>
<p> <s> Mees ei osanud end enam kuidagi selleks hirmunud jõnglaseks tagasi mõelda . </s> <s> See oli keegi teine olnud ... </s> <s> Ja samas ta muidugi teadis ülihästi , et poleks praegu kindlasti selline erak , kui seda kõike poleks olnud , seda vaenu ja toorust , seda kollektiivset õnnetust , mida endast kujutas tollane lastekodulaste keskkond . </s> </p>
<p> <s> Ta vaatas aknast välja . </s> <s> Kunagise katseaia suureks kasvanud ja metsistunud õunapuud keset paksult rohtunud sööti roosatasid paotuvatest õitest . </s> <s> Kas keegi veel korjab neid õunu ? </s> </p>
<p> <s> Koolisaali teist serva läbiv koridor juhatas maja sügavusse , klassidesse ja trepikodadesse ja kunagisse koduks olnud korterisse . </s> <s> Hoone polnudki lootusetult halvas seisukorras . </s> <s> Siin ei haisenudki nii väga ja ka tolmu oli napilt . </s> <s> Oleks küll võinud edasi rännata , aga mees ronis aknast välja ja seda enda taga sulgedes võdistas õlgu . </s> <s> Liiga hilja ei tohi tagasi tulla , teadis ta . </s> <s> See tapab ! </s> </p>
<p> <s> Lepikut maja taga ei olnud enam . </s> <s> Oja kallas oli kogu nähtavuspiiris lage . </s> <s> Ja ka Wiegandi maja ei olnud enam silla kõrval . </s> </p>
<p> <s> Naljakas naer tuli talle näkku . </s> <s> Vana sepp , pisike sitikmust vanamees , musta lokkis täishabemega , musta mütsi ja mustade riietega . </s> <s> See must oli nimelt tahm . </s> <s> Sõnakestki kellegagi eales vahetamata elas see erak pehastunud majaurkas , haris lepikuveeres oma aiamaalappi ja hulkus üksi võsa vahel . </s> </p>
<p> <s> Kord oli nende lambi jalg lahti murdunud . </s> <s> Neil oli nimelt selline messingpuguga õlilamp , mis seisis torukujulisel jalal . </s> <s> See toru oli joodisest lahti tulnud ja ema läks Wiegandilt abi otsima . </s> <s> Tagasi jõudnud , naeris ta tasa , südamest , kuni pojale loo ära jutustas . </s> <s> Uks olnud lahti ja sees koldetuli . </s> <s> Õpetajanna astus kobamisi edasi ja märkas alles siis , et vanamees istub , püksid rebedil pliidi ees ja määrib rasvaga kõhtu . </s> <s> Kas see valutas tal ? </s> <s> Või mis ? </s> </p>
<p> <s> Haisud ei jäänud isegi meelde . </s> <s> Muud muljed summutasid selle taju . </s> <s> Tahmast süsimustas ruumis oli vaid pliit ja laud ja järi . </s> <s> Kõik muu oli maast-laeni rauakolu täis tuubitud . </s> </p>
<p> <s> End kogunud , seletas vabandav naisõpetaja oma tuleku põhjuse . </s> <s> Silpigi lausumata oli vanamees lampi uurinud , siis kusagilt jootekolvi välja koukinud , selle koldes kuumaks ajanud , oli puhastanud ja kraapinud lambipõhja ja siis sellele hapet määrinud ning sisiseva kolviga joodise voolama pannud , oli lambi ja jala ühte liitnud ja tagasi andnud , ilma et ta kas või nohisenudki oleks . </s> <s> Ja ema pärimise peale , palju ta töö eest võlgu on , vaid kaht sõrme näidanud . </s> <s> Kaks rubla , tollal liitri piima ja leivapätsi raha , mis ongi just sellise töö hind , mõtles Mehis nüüd . </s> </p>
<p> <s> Isegi vundamenti ei olnud enam . </s> <s> Täiesti tasane karjamaaserv . </s> <s> Kes veel mäletab seda kummalist erakut ? </s> </p>
<p> <s> Pead vangutades asus Mehis tagasiteele . </s> <s> Mida temagi muud on , kui ka üks naljakas vana erak ! </s> </p>
<p> *** </p>
<p> <s> Liikuma hakata oli kerge olnud , aga iga sammuga , mis ta sestpeale tegi , kasvas tunne , et ta läheb vales suunas , et tal jäi midagi tegemata . </s> <s> Mis asja on tal sinna Virgalasse ? </s> <s> Siin see mahajäetud paik avara taevakaare all keset tühje , lagedaid välju , nii võõras ja vaenulik , kui see kogu siinelatud aastate jooksul ka tundunud oli , oligi olnud ta ainus kodu , teadis mees nüüd . </s> <s> Ja seda kodu ei olnud enam , sest maja oli maha jäetud , ümbruskonna talud lammutatud . </s> <s> Välja teises servas , soise võpsiku ääres paistis ühe väikese maja katus . </s> <s> Seal on siis Ando ... </s> <s> See veel puuduks , et ta sinna läheb ! </s> <s> Ja Andot enda poole veskisse soovis ta muidugi veel vähem . </s> <s> Mitte , et ta teise kriminaalset minevikku peljanud oleks ... </s> <s> Ta ei tahtnud olla jälle see jõnglane . </s> <s> Ja kas ta seda siiski mitte ei ole ? </s> <s> Äkki just selle käsutatava ja näägutatava eest ta põgenebki ? </s> </p>
<p> <s> Mees vahtis , kangekaelne muie suul , maad oma jalge ees , ega märganudki , kuidas oli jõudnud tagasi Virgala mõisa viivale alleele . </s> <s> Ja nagu kingiks tuli seda teed mööda keegi vanamees , tõusul raskelt oma krägisevat vokki tallates ... </s> <s> Aga see ei olnud Ando , oli keegi sarnane , kes silmi kissitades temast mööda vaatas . </s> <s> Ja kui jalgrattur juba kaugele jõudnud oli ning nagu kärbes veel teest eraldus , meenus Mehis Seppmeistrile — see vanamees oli Toolse Kunn ! </s> <s> Klassivend . </s> <s> Ja see viisakaks kasvatatud inimene lausus endale nina alla õige soolase roppuse . </s> </p>
<p> <s> Kaugel lagedal paelaval suurte pärnade alla sukeldunud tee keeras klindi kallakust alla . </s> <s> Mõisapargi hiigelpuude võrad moodustasid kuppelkatuse , mille all virvendas rohekas hämar valgus . </s> <s> Üks teeharu keeras paremale , tõllakuuri ja mõisahäärberi vahelt läbi pärisparki , teine laskus aga järsust kaldest alla . </s> <s> Vasakule jäi punaste massiivsete müüridega tallihoone , mis nüüd kõrtsina teenis , ja selle vastu mõisahäärberi kõrge ning süngeilmeline põhjasein . </s> <s> Millegi pärast oli see uusklassitsistlik hoone ehitatud tagaküljega klindi murrangujoonele ja selle tugimüürid ulatusid tee tasemeni . </s> <s> Siin oli ka väike vana uks majanduskorrusele , mis sisaldas mõisakööki , kitsaid laoruume ja süngeid ning plaanituid keldrilabürinte . </s> <s> Häärber algas teise korruse kõrguselt , pargipoolselt maapinnatasemelt , oli nagu istutatud siinse müüristiku kukile . </s> <s> Kirdenurgas ulatus sellest müürist välja kandiline paene rondeel , mis teise korruse kõrgusel täiesti sobimatuna klassitsistlikku ansamblisse häärberi seinaga liitus . </s> <s> Või liitus hoopis märgatavalt uuem häärber torniga ? </s> <s> Nii näis õigem olevat . </s> </p>
<p> <s> Mehis Seppmeister oli alati uskunud , et see paik omab kauget ja salapärast ajalugu . </s> <s> See oli jäänud meelde koduuurijast õpetaja Eliste juttudest . </s> <s> Aga see ajalugu vaikis . </s> <s> Keegi ei osanud sellest midagi eriti öelda . </s> </p>
<p> <s> Nüüd , kus ta aimas , et vajub peagi ja paratamatult ise selle maakoha ajalooga ühte , muutub kahvatuhalliks kultuurikihiks neis vaestes muldades , mis on endasse imenud kõik vere , higi , hirmud , taudid , kired ja võitlused ning olnut reetmata tänast päeva kestavad , oli see aegade hingus teda aina tajutavamalt puudutama hakanud . </s> <s> Mis teda siduski enam olevikuga , kui ta teel vastujuhtuvat klassivendagi teretada ei mõista ? </s> <s> Õigem oli tõesti pugeda oma erakla müüride vahele peitu ja hakata nuge ihuma ! </s> </p>
<p> *** </p>
<p> <s> Aga sellest urgu tõmbumisest ei tulnud midagi välja sest ta silmas juba kaugelt veskipaisul , otse tema läve ees kaht meest juttu puhumas . </s> <s> Neist üks oli teksades ja ruudulises särgis pikk blond asteenik , selline kuivetu ja sitke nagu mõni kauboifilmi kangelane ja teine mõnusale tüsedusele kalduv ning varajase kiilaspäisuse märke näitav härrasmees . </s> <s> Niisiis naabrid , mõisaomanik Grönholm oli see tüse ja teisel pool paisu vanas möldrimajas elav Villu Astor , omavahel lord Astoriks kutsutud naabri-Villu teine . </s> <s> Ja tänulikult astus Mehis Seppmeister sammudest kõmisevale sillale ning huikas meestele midagi sõbralikult nöökavat . </s> <s> Seks korraks oli ta pääsenud oma mõtete umbringist , sest ei ühel ega teisel mehel olnud vähimatki pistmist selle Alepõllu ega selle Virgalaga , mis elas Mehise kujutluses ja teda vabaks ei andnud . </s> </p>
<p> <s> Vesi langes üle luukide , tehes tihedat , ühtlast müra . </s> <s> Tulnud nähtamatu vooluna paistiigist , muutus see enne luuke roostepruuniks , läks pikiviiruliseks ja murdus äkki valgeteks loorideks ja vanikuteks , et siis jõepõhja kividelt tagasi paiskudes vooluvalli moodustada ja õide minevate toomingate vahel kaugusse rulluda . </s> <s> Silla prussidest käsipuudele toetudes olid need kaks temast endast märgatavalt nooremat meest siia pidama jäänud , et nautida päikest ja sinitaevast , kevadetõotust ja aega sümboliseeriva vee lõputut tõttu . </s> <s> Mehis käis korra majas ja naasis liitrise emailkruusiga , mille esmalt Grönholmile ulatas — märk sellest , et Villut omaks peetakse , kui professorit nagu külalist koheldakse . </s> <s> Villu seda märki mõistis , kas ka Grönholm , selles Mehis kahtles . </s> <s> Ta lootis , et ehk ei mõista , sest ega ta tahtnud seda mõnusat inimest kuidagi eemale tõrjuda . </s> </p>
<p> <s> Kruusis oli mõdu , kääritatud meejook , magus ja vahutav ja nii neetult salakaval . </s> <s> Villu teadis seda , kui silmadega neelava rootslase kõrisõlme klõnksusid luges . </s> <s> Ta jõi ka ise isuga , uskudes nagu ehtne mees , et see , mis võõra tuikuma võtab , temale ometi midagi kurja ei tee . </s> <s> Mehis piirdus vaid paari lonksuga , sest teadis hästi , et kord alustanud , on vaja kas selle kraamiga jätkata või magama pugeda . </s> <s> Töömeest ei ole sinust enam selleks päevaks kindlasti . </s> <s> Kui lähedased poleks ka olnud tema ja lord Astori suhted , ta teadis , et töökojas ei tule naabrimees teda segama ega tüki ammuilma kutsumata elukorrusele . </s> <s> Grönholm seda vähem ! </s> <s> Nii ta siis muheles , vaadates neid kaht lihtsameelset , kes keset imeilusat kevadsuvist päeva end magusa mürgi ohvriks andsid . </s> </p>
<p> <s> Kevadistele põllutöödele oli seks korraks ring peale saadud . </s> <s> Heinani jäi veel aega . </s> <s> Ühismajandite likvideerimisel oma osaku eest veoauto võtnud lord Astor oli hetkel nähtavasti jälle tegevuseta . </s> <s> Nii palju kui tal üldse tööd oligi , sest kehvad , talude taastamisega viivitanud külamehed ei jaksanud iga tühja asja pärast autot rentida , jõukad olid aga end ise masinatega varustanud . </s> <s> Nii see kuldsete kätega mees siis venitas omi päevi ja nautis ilusat sooja ilma . </s> </p>
<p> <s> Grönholm oli nähtavasti järjekordse loengutsükli koduses ülikoolis maha lugenud ja siia põgenenud . </s> <s> Kui tal mahti oli , uuris ta oma mõisa ajalugu , maja salasoppe ja urkaid . </s> <s> Vahel nad arutasid seda Mehisega , kusjuures mõlemad olid veendunud , et see paeklindi murrangujoonele ehitatud mõisahäärber peab olema segu mingist vanast kindlusehitisest ja üheksateistkümnenda sajandi katsest seda klassitsismi vaimus kohendada . </s> <s> Nimelt ulatus laudtasane lavamaa siin jõe vasakul kaldal otse mõisaparki välja . </s> <s> Lagedast küljest raamis pargiala nelja meetri kõrgune , lahtiste rondeelidega kindlusemüür , mis võis ju muidugi ka stilisatsioon olla , kuigi näis selleks liiga võimas . </s> <s> Kaitsemüür ulatus otse paekanjonini , mis pargiala teiselt poolt raamis . </s> <s> Sealküljes võis omal ajal ehk ka lihtsa palktaraga piirduda , sest jõgi oli siin sügav ja kiirevooluline . </s> <s> Kui pais alla lasta , moodustus mitme-meetrine püstloodne kallas . </s> <s> Jõest lossi idapoolse otsani näis olevat olnud ka mingi müür , sest tasane pargiala kerkis mõne vaksa võrra ja moodustas veeni ulatuva sülla laiuse valli . </s> <s> Kirdenurgas seisis aga see eenduv paene rondeel , milles keset võimsat võlvkaarega portaali oli massiivne paraaduks . </s> <s> Seegi oli erakordselt kõrge ja lai , kuid portaali servade ja võlvi tipuni jäi igalt poolt umbes meeter täitemüüri . </s> <s> Miks see selline on , tahtis kunstiajaloolane kangesti teada . </s> <s> Miks vajab see klindile ehitatud loss sellist klindi jalamilt , seega mitu meetrit madalamalt sisenevat paraadust , mis kuhugi mujale ei vii , kui vaid lagunevale trepile ? </s> <s> Ometi on pargi poolses küljes valgete sammastega portikus , kust paraaduks viib otse mõisa esindusruumidesse . </s> </p>
<p> <s> Mehis oli ise uuele naabrile neid asju näidanud ja öelnud uskuvat tolle paiga ajaloolisusse , ning värske mõisaomanik oli sellesse ideesse kiindunud . </s> <s> Kõigi nende mõistatustega kimpus , püüdis professor tungida baltikumi ajaloosse , õppis alam-saksa keelt ja tuhnis arhiivides ning nagu muu hulgas oli omandanud ka täiesti kasutuskõlbliku Eesti keele . </s> </p>
<p> <s> Mehis jättis naabrimehed sillale üha mõnusamaks muutuvat juttu jõmisema ja viis tühja kruusi ära . </s> <s> Ta riivistas enda taga veski katusekorrusele viiva laia ukse ja laskus töötuppa . </s> <s> Aga keset lihvimistööd poetas ta korraga pussitera kõlinal sahtlisse ning süvenes mõttesse . </s> </p>
<p> <s> " Mitte Palefon , " oli üks poiss korra öelnud , " vaid plafoon . " </s> </p>
<p> <s> Ta oli selle eest peksa saanud . </s> <s> Mitte muidugi kohe ja ka mitte niivõrd peksa , kui vaid lahtise kämblaga paar litakat vastu vahtimist , kui ei mõistnud järele jätta ja edasi seletas . </s> <s> Ninast natuke verd ja huuled puruks , rohkem ei midagi ! </s> </p>
<p> <s> Keset paisjärve oli paerünkast saar ja sellel saarel seisis kuuel sambal poolkerakujuline kuppelkatus , kullatud muna kõige tipus . </s> <s> See katus oli seest õõnes , krohvitud , ja taevassinisele krohvile olid maalitud kuldsed tähed . </s> <s> Lastekodu lapsed teadsid kindlalt , et see on Palefon . </s> </p>
<p> <s> Seitsmeaastane tarkpea ei saanud suud peetud . </s> <s> Ema oli ju öelnud — võõrsõnadel on kalduvus käibes muunduda . </s> <s> Selliseid pargi kuppelpaviljone hüütakse plafoonideks , kuigi plafoon on ka kuplikujuline valgusti , mis näib oma nime saanud olevat just sellelt arhitektuuriliselt vormilt . </s> </p>
<p> <s> Paras sulle , kes käsib targutada ! mõtles see mees nüüd , kuigi tollal tundus see ebaõigluse tipuna . </s> <s> Ta polnud tegelikult tänase päevani selgeks saanud , et kõige kiivamalt kaitseb inimkond just eksiarvamusi , ja neid , kes tõtt kuulutavad , kiputakse kas lihtsalt kusagile rõskesse ruumi aastateks luku taha panema , võis siis eriti järjekindlate lollpeade puhul tehakse neile tuli alla . </s> <s> Et sa ainult pari verevalumiga pääsesid , oli tõepoolest teenimatu vedamine ! </s> </p>
<p> <s> See neetud Palefon oli ka praegu olemas , kuigi omal ajal lükkas sügistorm selle mädanenud sammastelt küljeli ja risu koristati hiljem ära . </s> <s> Paarikümne aasta eest , kui mõisa restaureeriti , ehitasid üliõpilasmalevlased selle taas üles . </s> <s> Seest jäi kuppel krohvimata ja keegi ei maalinud sinna kuldseid tähti . </s> <s> Aga eemalt vaadates oli see veepinnalt peegelduv kena kaarkuppel ikkagi täiesti olemas . </s> <s> Palefon ! </s> </p>
<p> <s> Hinge painav rahutus näis olevat lihtsalt kevadine janu . </s> <s> Mees läks elukorrusele ja lasi ankrust kruusi vahutavat meejooki ning luristas seda hästi pikkamisi nagu see vahust tagasi vedelikuks muutuda jõudis . </s> </p>
<p> <s> Päike oli õhtusse kaldunud ja paistis punakana kaarjast külgaknast piki ristvõlvi sisse , ujutas soojusega üle söögilaua , mille taga mees istus ja peoga juukseid sobras , sest peanahk oli sipelgaid täis läinud . </s> <s> Need vudisid naha all ja kulmudes . </s> <s> See oli käärinud mesi , teadis Mehis Seppmeister , mis need loomakesed talle kallale meelitas . </s> <s> Ja selleks et nii neist kui kiusavatest mälestustest pääseda , heitis ta töökitli nurka kägarasse ja väljus veskitammile . </s> </p>
<p> <s> Mehi seal muidugi enam ei olnud , ja natuke aru pidanud , sammus ta üle tee ning avas irvakil seisva , rondeeli viiva mõisaukse . </s> <s> Vana , kuivanud okaspuidu lõhn lõi talle vastu . </s> <s> Kunagisest mõisa peatrepist oli järel virn puruks pekstud plangujuppe . </s> <s> See sama vana puu siin lõhnaski . </s> <s> Ja kolm tolmuste nägudega meest — Grönholm ise , lord Astor ja keegi kiitsakas intelligent , kes näis koori juhatavat , sest ta rääkis vaikse häälega ja selle juures laialt žestikuleeris . </s> <s> Välja lõhutud trepi taha jäävas tugimüüris oli samasugune kaarjas portaal nagu esiseinaski ja selle ava oli kinni laotud kaunis hooletult ja valimata paest täidisega , mis polnud isegi kuigivõrd mördiga seotud . </s> </p>
<p> <s> Niisiis — kuhu viis siit see suletud käik ? </s> <s> Väljast võiks arvata , et otse paeklindi sisse . </s> <s> Ilma seda lahti raiumata jäävad mitu küsimust vastuseta , tegi kõhn albiinoblond mees kokkuvõtte . </s> <s> Grönholm tutvustas — arheoloog Jüri Mänd , härra Seppmeister on kindlasti kuulnud . </s> </p>
<p> <s> Härra Seppmeister oli tõesti kuulnud , et on selline arheoloogiakorüfee , aga et ta selle mehega tutvudes ise poolpurjus peab olema ... </s> <s> Kuigi peagi selgus , et ka korüfee oli veidi õlitatud , igatahes näis ta niisama eksalteeritud ja eufooriline , kui teised kaks . </s> <s> Tema enda meejook oli nähtavasti otsa lahti teinud ja kaugele ei olnud siin tõesti vaja minna . </s> <s> Otse üle tee mõisa vastas oli ju mõisatallis moodne kõrts , kuhu Mehis oli Grönholmil soovitanud pika pingi lisaks panna ja selle kõrvale toobri soolvees leos olevate pajuvitstega . </s> </p>
<p> <s> Kui see külakolka tobedat elegantsi taotlev kõrts maha arvata , oli kohe teises sillaotsas külapood , mille kõrvaltoas sai kohvi ja kuumi viinereid ja ka napsi , kui ilusti küsisid . </s> <s> Lihtsam hing võis muidugi piirduda poe hoovis kastivirnaga , saiapätsist murtavate palukestega , mida tomatikonservi kasta saab , ja loomulikult enda valikul halja või värvilisega , täpselt nii nagu tervis ja rahakott lubavad . </s> <s> Polnud ka muidugi võimatu , et mõisasaks pakkus ehk midagi omast toidukapist , sest küll mitte nii labane kaanija nagu ta kaasmaalastest soomlased , võttis ta siiski päris maialt ega keelanud sõpradelegi . </s> </p>
<p> <s> Neli kõige muhedamas tujus meest ronisid treppi asendavat pikka ja vabisevat redelit pidi korruse jagu kõrgemale , tee poolt lugedes teisele , pargist võttes esimesele korrusele , ja siin oli tõepoolest laud kaetud . </s> <s> Siitsamast pargi tagant üle jõe majast käis rootslasele koduabiliseks üks keskeas naine , kes ka praegu siin teenindamas oli . </s> <s> Kunagistest valdajatest mõisa maha jäänud pikk presiidiumilaud oli kaetud tumerohelise siidlinaga , arvatavasti mõne vana kardinaga . </s> <s> Ja sellel särasid rõõmsa kontrastina valge portselan ning ruuged apelsinid . </s> <s> Helepunasest veinist külma prae juurde arheoloog keeldus . </s> <s> Ta peab veel rooli istuma ! </s> <s> Niisiis oli mehe olek tingitud erialasest entusiasmist . </s> <s> Ega ajalugu end ju iga päev nii ehedal kujul ei ava ! </s> </p>
<p> <s> Ta oli huvitav jutustaja .. Pisut vaikne ja pobisev see jutt muidugi oli , aga millised teadmised ! </s> </p>
<p> <s> Siit itta , Purtses on teadupärast von Taubede või ka Tuvede vasall-linnus . </s> <s> Milleks oli mingil vasallil sellist kindlus-ehitist tarvis ? </s> <s> Tollal , Liivi sõja paiku ei olnud ju veel mõisnik kogu ümbruse omanik . </s> <s> Nad olid lääni-isandad . </s> <s> Külad maksid neile vakkust ja koos istuti vakkusepidudel ja võeti end rõõmsalt purju . </s> <s> Saksad elasid enamasti linnades , sest peale Taani valdusest ordu kätte minekut ei lastud ilmalikke linnustes elada . </s> <s> Miks siis üks isand endale sellise sõjakindla linnuse ehitas ? </s> <s> Russowilt on teada maahärrade Kruse ja Taube reetmise lugu . </s> <s> Ennast vene teenistusse müünud saksad üritasid kogu hingest tõugata maad vene võimu alla . </s> <s> Küllap üks neist siis ehitaski selle tulevaseks asekuningalossiks mõeldud linnuse , sest arvata võib , et Tallinna neil enam teatud aja järel suurt asja ei pidanud olema . </s> <s> See siinne Virgala paistab olevat ka üks kindlus , ja mõeldud palju suurema väehulga jaoks , kui Purtse . </s> <s> Siia pargi-alale võidi vabalt mahutada tuhat või rohkem meest koos moona ja voori ja hobustega . </s> <s> Ja see oleks nüüd küll vaja selgeks teha ! </s> <s> Kui see põhimüüri portaal lahti raiuda ... </s> </p>
<p> <s> Mänd suunas oma jutu peamiselt Mehisele . </s> <s> Küllap olid kaks ajaloolase koolitusega meest need teemad omavahel juba läbi jõudnud arutada . </s> <s> Ja näis , et Grönholm oli Mehise sellealastest uidudest jõudnud Männile rääkida . </s> </p>
<p> <s> Villu Astor oli seda kõike vaikides kuulanud . </s> <s> Mehisele meeldis selle lihtsa mehe rahulik väärikus . </s> <s> Kui jutus oligi midagi , mis talle mõistusse ei mahtunud , jättis ta selle lihtsalt meelde . </s> <s> Kusagilt ei paistnud mingit alaväärsuskompleksi , mida bravuuriga varjama peaks . </s> <s> Nüüd ta nõustus — eks seda annab lõhkuda , vana ja kindlasti oma meeter paks müür . </s> <s> Nii et enne nädalat ta ei luba ... </s> </p>
<p> <s> Arheoloog jättis hüvasti , tõusis siidlinaga kaetud lauast , väljus trepikotta ja ronis vabisevast redelist alla . </s> <s> Ja peaaegu kohe ilmus üle põrandaserva kriimu põnninägu . </s> <s> " Iss , emme kutsub ! " </s> </p>
<p> <s> Lord astus akna juurde ja vaatas kardina tagant alla . </s> <s> Seal , mõisatalli ja häärberi vahelisel teel jalutas meelalt täidlane blond naine ja hoidis vasaku peoga parema käe randmest kinni . </s> <s> See parem käsi oli aga rusikasse surutud , mis pani Mehise avalikult ja Grönholmi salamisi muigama . </s> <s> Villu ohkas ja ronis redelist alla , jättes Mehise mõisahärraga tõtt vaatama . </s> </p>
<p> <s> Valle Grönholm saagis terava noaga praekintsu küljest paberõhukese viiluka , määris sellele letšod , puistas karrit ja keeras rulli nagu sigari . </s> <s> Ta täitis mõlemate klaasid veiniga ja nad jõid ning sõid keskendunult . </s> <s> Sigines vaikus , mille rootslane pika ohkega katkestas . </s> <s> Ta lahkus pilttapeetidega saalist , kadus korraks kõrgest valgest nikerdustega tiibuksest kabinetti ja naasis vaasikujulise pudeliga . </s> <s> Mehis teadis , et teatavas heldusestaadiumis jõuab Valle ikka kalli konjakini , aga enamasti ei jaga ta seda nendega , kes asjast lugu pidada ei mõista . </s> <s> Tema igatahes mõistis . </s> </p>
<p> <s> Pärast jalutasid nad mõisapargis . </s> <s> Loojuv päike saatis punaseid valgusjugasid mis puude vahelt paistiigi kohal tekkivasse uttu tungisid . </s> <s> Hakid lärmasid puuvõrades , kuni nende koor üksäkki vaibus . </s> <s> Mehed olid jõudnud keset parki seisva vanapiigademajani . </s> <s> See oli väike ja nukutoana kaunis juugendpalee , vaevu suurem , kui mõne tänapäeva keskmise ärimehe elumaja . </s> <s> Aastaid tööliste elamuna teeninud ja äärmiselt raama jäetud , oli see viimase restaureerimise käigus otsast lõpuni kvaliteetselt uuendatud . </s> <s> Pudenenud krohv oli maha pekstud ja seinad alt korda tehtud , raiutud välja murenev paas ja avad kinni müüritud ning taas krohvitud . </s> <s> Jälle olid need pinnad kahetasandilised , valge alus ja sellel roosad siuglevad reljeefornamendid . </s> <s> Kõrged , jäljendamatult elegantsed kaaraknad oma väikeste ruutude pitsiga seisid aga kardinateta . </s> <s> Juba aastaid ei osanud keegi midagi teha selle praktiliseks eluks liiga kauni luksuslossiga . </s> </p>
<p> <s> Valle Grönholm , kunstiajaloo professor ja doktor ja esteet pani Mehisele käe õlale . </s> <s> Öelgu sõber , mida selle majaga pihta hakata ? </s> <s> Seda kauem tühjalt seista lasta on lihtsalt kuritegu ! </s> </p>
<p> <s> Mehis oli mitu korda saanud jalutada neil parkettidel , imetleda stukkdekooris seinte ja kipskarniiside ning laerosettide täiuslikku ja lootusetult kaunist maailma . </s> </p>
<p> <s> Miks ei koli Grönholm ise sinna , miks ta jändab suure tondilossiga , mis pole kaugeltki nii täiuslik ja on palju halvemas seisukorras ? </s> </p>
<p> <s> Juugendpaleesse ei saa ju kolida tänapäeva kastmööblit ega ka vanu raskepäraseid nikerdustega puhveteid ja laudu . </s> <s> Juugendmööbel on midagi , mida ei saa ka tegelikult tellida , sest selleks ju juugend sündiski , et olla ainulaadne , olla kunstiteos , mida masinad , mida lihtsad kopeerijad korrata ei suuda . </s> <s> Ütle , kust võtta sellesse tühja majja juugendsisustus ... </s> <s> Ja veel midagi ! </s> <s> Juugendit siiski Soomes näiteks on , aga ütle , kus , millisel soomlasel on mõni hiliskeskaja kindlusloss ? </s> <s> Küse en ole pelka estetiikka ! </s> </p>
<p> <s> Müügu siis maha , arvas Mehis . </s> <s> Saab mõisahäärberi selle rahaga korda teha . </s> </p>
<p> <s> Grönholm seisis ja pilgutas silmi ning nohises päris kaua . </s> <s> Vaata , ega see pole üksi ihnsus nii ilusast asjast loobuda . </s> <s> Et tulevad ja hakkavad autodega läbi pargi voorima ja tümpsumuusikat laskma ja kakerdama purjus peaga üle nelgipeenarde ... </s> <s> Kust leida ostja , kes oleks küllalt taiplik , et teaks , mida ta ostab , ja et tal selle juures ka raha oleks ... </s> </p>
<p> <s> Laadna — Mehis läheb nüüd magama ! </s> <s> Ta tõrjus sõbra pakkumise . </s> <s> Homme , kui oma tühjaks imetud pudelit vaatad , hakkab sul süda verd tilkuma ! </s> </p>
<p> <s> Rootslasele andis isegi niiviisi öelda , ta vähemalt ei solvunud , kuigi iroonia mõistmises pole vist kogu maailmas eestlastega võrdseid . </s> </p>
<p> *** </p>
<p> <s> See tuli öösel , kui ta keset pimedust alkoholist põksuval südamel ärkas , korraga täiesti virge . </s> <s> Ta oli vist midagi unes näinud , kuid ei mäletanud seda . </s> <s> Kahvatus öövalguses kumendava võlvlae asemel nägi ta kauget mälestust . </s> </p>
<p> <s> Nad olid Erma Tõnniga Kaarmanis viina ostmas , vägagi teadlikud sellest , et on kuradima kenad poisid , heleblond ja lokkis Tõnn ning sitikmust , laiade sirgete kulmudega , pisut ehk isegi ülitõsine või koguni sünge Mehis . </s> <s> Tema kandis TPI teklit , aga Tõnn lasi külmast ilmast hoolimata oma metalse läikega kiharaid kogu ilus särada , lõuaotsa kaunistava lohuga mehine nägu , huultel teatava hellitatuse joon . </s> <s> Ta kandis heledast tviidist suurte pealepandud taskutega ja vööga nn. sportlikku mantlit ning kollaseid nahkkindaid , mis ta nüüd tagumise Kaarmani poe siseruumi trepist üles mindavas osas alkoholiosakonna sabas käest kooris ja parema pöidla ning väikese sõrme vahele võttis , kus need elegantselt pendeldasid . </s> </p>
<p> <s> " See rida tervikuna , teisest vasakult kuni Zubrovkani , " seletas ta lahkelt venelannast müüjatarile selle sama parema käe osutussõrmega näidates , ja pidi samas kordama — jah , ta soovib tõesti terve selle pudelirea , kogu nelja meetrise riiuli servast servani ja teisest veel üle poole . </s> </p>
<p> <s> See oli virtuoosne sõim , mis vastuseks kuuldavale tuli . </s> <s> Mehis , kes esmalt vaikselt naeratades kõrvalt vaadanud oli , tõmbus tõsiseks . </s> <s> Ta võis küll taluda mõndagi , kuid tal oli kalduvus võõrkeelseid roppusi tõlkida ja emakeeles moodustas see niisuguse sigaduse , mille eest võiks ka tappa ! </s> <s> Kohe taibanud , et just need pendeldavad kollased kindad venelannat vihastasid , seda Tõnni laiamist isegi mõttes taunides , hakkas ta nüüd vaikselt marru minema ... </s> </p>
<p> <s> Tõnni hellitatud , ülbe muie muutus vaid raasuke kalgimaks . </s> <s> Ta ootas kannatlikult sõimuvalingu lõpuni , tõrjus küünarnukiga tema tagant järjekorrast välja hõigatu tagasi . </s> </p>
<p> <s> " No-no , meid pole veel teenindatud , " ja nõudis juhatajat . </s> <s> Kogu see melu oli pool poetäit rahvast kokku meelitanud ja nüüd sai Tõnn alles tõelise tähelepanu objektiks , kui suure õiendamise järel kohale ilmunud juhatajannale seletas — tema tahab tõesti terve selle riiulitäie ja teisest üle poole , ja ta ei saa aru , miks teda selle juures ebatsensuursete väljenditega alandatakse . </s> <s> Ta palub nüüd kõigepealt kaebuste raamatut . </s> </p>
<p> <s> Tõmmu juhatajanna vidutas oma idamaiseid silmi ja kaalutles vaid mõne sekundi . </s> <s> See ülbe nolk oli kindlasti üks neist , kes tunnevad mõnd kaubandusministeeriumi saksa ... </s> </p>
<p> <s> Miks ei anna müüja siis nõutud kaupa ? </s> <s> Ja kui see seletas , et temal pole aega jahtida ... tegi juhataja karmi otsuse — mida kiiremini ta alustab , seda varem saab teenindamisega toime ! </s> </p>
<p> <s> Ei , ei ! </s> <s> Tõnn polnud nõus . </s> <s> Ta oleks leppinud küll , et talle vastavad pudelid kastidest välja otsitakse , aga kui ta ei saa kaebuste raamatut , siis tahab ta need soovitud pudelid tõesti riiulitelt saada . </s> </p>
<p> <s> Kogu pooletunnise sõja lõpuks küsis ta veel lihtsalt kasti valget viina , kümme pudelit Gruusia konjakit ja teist kümme pudelit šampust . </s> <s> Poisid tassisid kogu selle lasti Raekoja platsile pargitud Pobedasse , õhevil , et alkoholi on lausa sülega . </s> </p>
<p> <s> Vaevalt oleks Mehis Seppmeister sellele pulmapeole üldse muidu sattunudki , aga see oli hilissügisel , peale seda suvist rongisõitu , kus ta viieteistaastase Tiiu Erma armuliku tähelepanu osaliseks oli saanud . </s> <s> Nad käisid paralleelkursustel selle kunagise koolivennaga , Tõnniga , aga nad polnud just erilised sõbrad . </s> </p>
<p> <s> Erma Ervin oli olnud Virgala mölder , oli kohaliku tööstuse kombinaadi poolt sinna üle viidud , kui vana Stahlfeldt Siberisse saadeti . </s> <s> Veski oli ammuilma riigistatud ja kunagine peremees Uuralite taga , aga selle juures magas keegi maha , et Ervin Erma oli Stahlfeldti väimees . </s> <s> Vesiveskite aeg oli selleks ajaks ümber saamas , sest valtsjahvatus oli kõikjal asendamas kivijahvatust , ja väikese vooluhulgaga Virgalas kippus vett kivide ning sõeltegi jaoks nappima . </s> <s> Asja ei lahendanud ka lisaks rakendatud vana kuumpeamootor . </s> <s> Elekter oli aga sel ajal sealkandis kauge unistus . </s> <s> Vähese tööhulga pärast oli kaalumisel veski sulgemine , samal ajal aga lausa karjus nõudlus pagaritöökoja järele , sest rannateed olid talviti umbes ja leivavedu hobustega oli tülikas ning pikaldane . </s> <s> Keegi ei tahtnud poest tulla külmunud leivaga . </s> </p>
<p> <s> See jässakas , kõrge kiuksuva möldrihäälega ja nisublondide lokkidega veskikoll kääris käised üles — mis kunsti sellel leivateol siis nii on ! </s> <s> Neisse samadesse ruumidesse , kus nüüd Mehis Seppmeister pusse tegi , laoti sisse suur ahi ja muretseti taignakünad . </s> <s> Nii et veski , kui ta veel lihtjahvatust loksuski , oli peamiselt hoopis pagarituba . </s> </p>
<p> <s> Mehisel oli väike isiklik arvamus kogu selle perekonna suhtes , sest leib , mis nende toodangust poodi jõudis seisis koos vaevu-vaevu ja sedagi tänu suurele maarjajää lisandile . </s> <s> Neid põletavaid kristallikamakaid tuli teinekord söömise ajal tollest kleepjast massist suhugi . </s> <s> Kui paljude tervise hinnaga sündisid need autod ja linnamajad ja kollased nahkkindad takkaotsa ! </s> </p>
<p> <s> Ja ta oleks nüüd küll silmakirjalik , kui ei tunnistaks — see kutse Tõnni vanema venna pulma oli sõnum Tiiult , mille poiss vaevata välja luges . </s> <s> Ta teadis , millist mängu talle pakutakse ! </s> <s> Kui Ermad tahtsid Seppmeistritega mängida , siis polnud võitjas juba ette kahtlust ! </s> <s> Poleks olnud seda nägemisnärvidesse sööbinud kaunist kujundit Kehra perrooni otsal ... </s> <s> Igatahes oli asi temata otsustatud . </s> </p>
<p> <s> Mees lamas kevadöises poolhämaruses oma mõttetult avaral asemel , vahtis võlvlage ja meenutas . </s> </p>
<p> <s> Tõnni laiamine sai kohe otsa , kui ta auto Nõmmel kodumaja ette oli keeranud . </s> <s> Enam polnud mingit elegantset kinnaste kõigutamist . </s> <s> Ervin Erma vaatas vaheldumisi meeletukirjut pudelisegadikku pagasiruumis ja oma nooremat poega ning ainult vangutas pead . </s> <s> Ta oli öelnud , et võtku siis mõni pudel teistsugust napsi ka , mida neile pakkuda , kes valget ei joo ... </s> </p>
<p> <s> Pobeda tagaiste tõsteti välja ja sinna vinnati õlleankur ning temale , Mehisele , anti hoida viieteistliitrine piimaplekk . </s> <s> Et see tervelt kohale jõuaks ! </s> <s> Ervin istus ise rooli ja pani Tõnni taha , ankru juurde kükitama ning sõidutas poisid Balti jaama . </s> <s> Kehrasse lubanud onu August vastu tulla . </s> </p>
<p> <s> Mehis tundis hästi selle Tapani sõitva töölisrongi õhkkonda . </s> <s> Vähemalt pooled reisijaist olid igapäevased töölesõitjad . </s> <s> Kaardipakk võeti veel enne taskust , kui üldse jutuks tuli , kas mängitakse . </s> <s> Olid kindlad laudkonnad , kes pooleli partii kaardid linnas lihtsalt tasku pistsid , et õhtul pikema jututa jätkata , olid andunud õllejoojate seltskonnad , olid kurameerijad ... </s> <s> Ühe sõnaga — nende omavahel läbi-lõhki tuttavate elust kulges üks ja küllalt oluline osa veerevatel ratastel . </s> </p>
<p> <s> Kõrge , jalgadel õlleankur oli piisavalt kõnekas märk , et nende ümber professionaalide ring koguneks . </s> <s> Ja peale Ülemistet nõudis juba märgatavalt roosatama löönud Tõnn ka piimaplekki . </s> <s> Selle kaanest oligi seni õlut joodud , kuid Mehis oli kallist sisu enda põlvede taga seni peidus hoida suutnud . </s> <s> Väitele , et tema on selle eest vastutama pandud , küsis Tõnn vastu , et kes siin peremees on ? </s> <s> See värvitu vedelik haises piiritusvabriku praagakolonni järgi . </s> <s> Aga õllega segatuna tegi ta töö kiiresti ja kvaliteetselt . </s> <s> Raasikul ilmus vagunisse juba rongi miilits . </s> <s> Vagun laulis parajasti nagu akadeemiline meeskoor ja tuttav võmm võeti hõisetega vastu . </s> </p>
<p> <s> Mehise endagi põlved olid veidi pehmed , kui nad Kehra päästvale perroonile jõudsid . </s> <s> Tõnn jättis sajakilose ankru tarimise natukeseks Mehise hooleks ja käis piimaplekiga jaamahoones , enne kui nad lell Augusti veoauto juurde ilmusid . </s> <s> Ja Mehis püüdis suminast kõrvus välja tegemata peast arvutada , milline on vedeliku alkoholiprotsent , kui 15 liitri pealt on kaks liitrit ära joodud ja veega asendatud , kuid lõi lõpuks käega , sest ta ei teadnud algset kontsentratsiooni . </s> </p>
<p> <s> Poeülikonnas end ebamugavalt tundev August muigas vaid endamisi , kui kaks tudengit oma arust kainelt ja asjalikult juttu teha püüdsid . </s> <s> Mõlemad löödi taha kasti , sest ilmselt poleks ühe võimed õlleankru püstihoidmiseks piisanud . </s> <s> Piimaplekk aga rändas kabiini . </s> <s> Sõita polnud õnneks palju . </s> <s> Keset Harjumaale nii iseloomulikku lepikute vahelist laudsiledat tasandikku oli küla ja selle küla kõige pikema maja värav oli kaarja kuuseokstest pärjaga ehitud . </s> <s> Köögis lõhnas jõuliselt hapukapsast ja praelihast ja jumal teab veel millest , aga Mehis väsis äkki ära . </s> <s> Ta päris Tõnnilt , kas siin mõnd omaette olemise paika pole ja poisid hiilisid sauna , kus August parajasti korstnast singi välja võttis . </s> <s> Ilmaeglaselt saagis puss pruunistunud kamarat , siis oli rasvast tilkuv viilukas leivatükil tema peos , oli õlletoop ja mingid segased jutud ning ta ärkas piinavast külmatundest , sest sauna välisuks oi ristselili ja sealt voolas kogu suitsuhõngune soojus novembriõhtusse . </s> <s> Keegi valgepäine jässakas mees käras nende kallal oma kilava ja kiuksuva häälega ja Tõnn jõmises midagi vabandavat oma isa kärkimise peale . </s> </p>
<p> <s> Mehis Seppmeister oli selleks liiga noor ja tugev-terve , et pikalt põdeda . </s> <s> Ta läks sõna lausumata kaevule ja pesi silmad külma veega puhtaks , siis hingas mõne korra täie rinnaga ja astus peomaja uksest sisse . </s> <s> Ei olnud ju midagi lahti ! </s> <s> Seltskond oli alles saabunud ja polnud veel lauda istunud . </s> <s> Pruut oli Nõmmel õhetava ja ähmitsevana trooninud keset tema kallal kiiruga toimetavaid naisi , kel käes niidid-nõelad ja suud täis juukseklambreid . </s> <s> Nüüd istus ta raugena ja rahulolevana keset elutoa suurt diivanit , paremal käel mustas ülikonnas ja poovas lipsus Erma Märt , valged juuksed turris ja põsed lõkendamas ning vasemal blond neiu , kes sealt kohe püsti kargas ja Mehisele vastu ruttas . </s> <s> Tiiu Erma oli vahepeal kuusteist täis saanud ja keegi ei tohtinud keelata tal millisel tahes poisil kaelast kinni karata . </s> <s> Ta puges pikale tõmmule Mehisele kaenla alla , haaras tal ümber vöökoha ja hõõrus laupa ta rinna vastu . </s> <s> Ja emale , kes kulmu kortsutas , vastas ta vihase turtsatusega . </s> <s> No teate , eks ole ! </s> </p>
<p> <s> Tunnista endale , et sa olid ikkagi väga meelitatud ! </s> <s> Ja olid veel enam meelitatud , kui sügaval südaööl põrandale laotatud madratsile heites äkki enda kõrvalt selle näkki leidsid ! </s> </p>
<p> <s> Kahekümne kolme aastane tudeng oli kursis nii tulevaste naisinseneride kui paljude teistegi Tallinna peotüdrukute pesumajandusega . </s> <s> See sire ja puhtusest pisut rudisev ning jumala puutumata paradiisilind lihtsalt proovis võimalusi , sest kui poiss , edusse eriti uskumata , käel vähegi julgemaks minna lasi , sai ta otsemaid pikki näppe . </s> <s> Aga muidu oli piiga täis indu ja andumust ja lausa vetrus ning lainetas peo all . </s> <s> Ja hommikul nimetas Ervin teda väimeespojaks , ta kutsuti omapere hommikukohvilauda , kui kõik muud peaparandajad pidid ootama pika pulmalaua uuesti katmist . </s> </p>
<p> <s> Polnud mingit peomeeleolu . </s> <s> Perenaised olid lihtsalt väsinud . </s> <s> Tõnn punetas nagu päevitunud põrsas ja nohises . </s> <s> Tal oli raske kaater . </s> <s> August luristas , juues kohvi haprast portselantassist , mida ta oma hiiglaslike karedate töömehekämmalde vahel hoidis ning tegi pruudi arvel kohatut nalja . </s> <s> Too roosatas väheke , kuid oli näha , et ta on õnneliku randumisega rahul ja kõik muu talle eriti korda ei lähe . </s> <s> Tal oli natuke nagu nohune , veidi tursunud nina ja ülahuul ja pigmentoosilaigud kaelal . </s> <s> Värske abielumees Märt oli veel enam sagris ja ta silmad punetasid . </s> <s> Paistis , et ta vaevu suutis lauge avatuna hoida ja peaaegu magas keset loiult vestlevaid omakseid . </s> </p>
<p> <s> Kõige selle keskel Ervin Erma nagu kamakas käskivat tahet ja igasuguste meeleolude ning tunnete suhtes põlglikult üleolev . </s> </p>
<p> <s> Ja nii see just jäigi — teatav piinlikkuse või süütunne ja ebamäärane ärritus , kõigiks järgnevateks selle perekonnaga ühe laua taga istumisteks , kõikideks tulevasteks aastakümneteks . </s> <s> Kusjuures polnud ta tänini selgust saanud , mis põhjustas ta süütunnet ja miks teda häirisid need muidu nii tavalised inimesed . </s> </p>
<p> <s> Äkki oli täisselgus käes , nii et mees peaaegu voodis istuli oleks hüpanud . </s> <s> Saabli tera kõverus peab moodustama enam-vähem puhta osa ringjoonest , sest muidu oleks seda ju võimatu tuppe panna . </s> <s> Ilmselt peab tera selg olemagi ringjoone kaar ja lõikeserv laiuse vähenemise arvel teataval määral tsentripunktile lähenev . </s> <s> Erandi moodustab nende joonte tera tipu poolne osa , sest kui tahetakse , et mõõk oleks peale löögi- või lõikerelva ka torkerelv , tuleb leida teraselja moodustaja sirgestamise võimalus , nii et see silmale hea tunduks , kusjuures hea tundub see , mis on funktsionaalne , teadis meister . </s> <s> Ja selles kujutluses ideaalsest külmrelvast end kanda lastes jäi ta rahunenuna magama . </s> </p>
<p> *** </p>
<p> <s> Teel poodi kohtas Seppmeister Õie Astorit . </s> <s> Minna polnud kuigi kaugele , üle silla ja tammi mööda tiiginurgani , ja seal , suurte pargipuude all see punaseks värvitud laudvoodriga maja oligi . </s> <s> Paar korda nädalas tuli see teereis ette võtta , tuua leiba-piima ja vahest ka midagi suupärast . </s> </p>
<p> <s> Oli meeletult , pillavalt päikeseline ja valgushelke pildus ka hüvakätt jääv veepind . </s> <s> Toomingate lõhn pani pea ringi käima . </s> <s> Vägisi kiskus hing lüüriliseks , isegi temal . </s> <s> Oli lihtsalt talumatu matta end oma töökoja hämarusse . </s> </p>
<p> <s> Õiegi näis nautivat ilusat suvealgust . </s> <s> Ta oli väikest kasvu ja meeldivalt ümar blondiin , kes kandis nagu õrritamiseks kraeta , avara kroogitud kaelusega ja väikeste puhvvarrukatega linast pluusi , mis ta ilusatel rindadel esile tulla lasi . </s> <s> Üks silm kinni , vaatas ta naeratades ja pead kallutades naabrimehele vastu ja Mehis sattus segadusse , sest palja teretusega piirduda näis solvavalt hoolimatu , midagi ütlemiskõlvulist ei tulnud aga vaikima harjunud vanamehel pähe . </s> </p>
<p> <s> Naine peatus keset nautivat jalutussammu , pöördus tema poole ja Mehis pigistas endast välja küsimuse — kas ka tema käis poes . </s> <s> See oli niigi selge , sest Õie kandis ju kilekotti toidukraamiga . </s> <s> Nad lobisesid mõne viivu ja Mehis päris Villu järele . </s> </p>
<p> <s> " Kuuled , lõhub ! " </s> <s> Naine osutas õlanõksuga mõisa suunas ja nüüd kuulis Mehiski tuhme , raskeid löögikolksatusi , mis kandusid tammile pigem läbi maapinna kui õhust . </s> </p>
<p> <s> Õie tooni ilmus alati midagi pilgest ja osatavat , kui ta Mehisega oma mehest rääkima juhtus . </s> <s> Nad olid tore paar , üks pikk ja sooniline , eriliselt tõsine , isegi nalja visates meheliku karmuse säilitav asteenik , teine väike ja üleni ümar nagu üksnes sfäärilistest pindadest koosnev disainiharjutus , kelle naiselik olek lausa voolas sulle vastu . </s> <s> Nad kaklesid peaaegu lakkamatult ja olid lausa sündsusetult teineteisesse armunud , ikka veel peale kümmet abieluaastat ja kolme last . </s> <s> Ja selle juures jäi Seppmeistrile täiesti mõistetamatuks see eriline toon , mida Õie näis üksnes tema suhtes kasutavat . </s> <s> Selles oli imetlust ja flirti ja koguni midagi soojalt usalduslikku . </s> <s> Oleks ta seda kasutanud üksnes Villu juureolekul , poleks see küsimusi tekitanud , aga see lõi eriti välja just siis , kui nad omavahel olema juhtusid . </s> <s> Seepärast Mehis siis kohmaski midagi vabanduseks ja kõndis edasi . </s> </p>
<p> <s> Enne poodi minekut astus ta sisse kõrvaluksest , mis viis kohalikku pisitillukesse postkontorisse ja pangafiliaali , mille mõlema asutuse peale ainuke töötaja oli tõmmu , nooremas keskeas naine . </s> <s> Rahutute tumepruunide silmade pilk , millega ta tulijat vastu võttis , oli Mehisele alati raske taluda olnud . </s> <s> Selles oli peidus mingi leegitsev hullus . </s> <s> Naine ise oli nagu maha astunud Okase Brüsseli-neiu lehelt , lopsakate huultega , voogavate tumedate juustega ja herilasepihaga . </s> </p>
<p> <s> Jah , muidugi sai sealt helistada , koguni selleks see telefon ju oligi ! </s> <s> Noorik valis ise numbri ja oodanud , kuni vastati , ulatades toru kiirustades mehele . </s> </p>
<p> <s> " Seppmeister siin , " ütles ta tuhmilt mikrofoni . </s> <s> Ta tahtis vanemleitnanti ja saigi ta kuuldele . </s> </p>
<p> <s> " Jah , on meeles küll olnud . </s> <s> Asi võtab ehk veidi aega , aga peastaap igatahes lubas kindlasti paberid korda ajada . " </s> </p>
<p> <s> Mehis andis toru tagasi , ja selle juures jäi ta pilk pidama paberilehel , millele naine parajasti pastapliiatsiga mingeid kujundeid kribis . </s> <s> See paber oli üleni kaetud joonistuste ja ornamentidega , siin oli kandilisi , geomeetrilistest kujunditest koosnevaid mustreid , siin oli stiliseeritud linde ja kappavaid hobuseid . </s> <s> Pagan , kui andekas ! </s> </p>
<p> <s> Küsimuse peale läks naine sabinasse ja korjas oma kunstitöö pilgu eest sahtlisse peitu . </s> <s> Ta niisama , ta pole seda ju õppinud . </s> <s> Lihtsalt ajaviiteks ... </s> </p>
<p> <s> Sellise ajaviitega võiks leiba teenida , arvas Mehis , ja kuna naine polnud ilmselt selliseks jutuks valmis , jättis täpsustamata , mil viisil , tänas ja lahkus . </s> <s> Mingi ebamäärane kuid muhelema ajav uid oli talle pähe tulnud , ja tagasi oma töötoas , lõikas ta mõned lattrauajupid , lasi need käial mõlemalt küljelt tasaseks ja lihvis kruustangide vahel liivapaberiga läikima . </s> <s> Siis , määrinud viltkettale rohelist kroomdioksiidpastat , poleeris ta need metallitükid peegelläikeni . </s> <s> Edasi tuli natuke raamatuid uurida , sest keemilist söövitust oli ta oma pussidel proovinud mitu aastat tagasi ja tal oli mõndagi meelest läinud . </s> <s> Milline peab olema õige kattevaha retsept ? </s> </p>
<p> <s> Selle mehaanilise ja üksluise tegevuse juures oli ta mõte isetahtsi uitama läinud ja ta leidis end jälle Alepõllu kooli saalist , aga mitte vana mehena sellest tolmusest ja mahajäetud majalobudikust , vaid lapsena , arvatavasti talvisel koolivaheajal , sest maja oli hiirvaikne . </s> <s> Päike paistis kalgilt aknasse , saades lisajõudu hangede peegelduselt . </s> </p>
<p> <s> Ta oli tippkorvpallur . </s> <s> Kas ta ise kunagi korvpallimängu näinud oligi ? </s> <s> Ei vist . </s> <s> Ta vaimustus oli ilmselt pärit ajalehtede spordinurkadest ja teadmised korvpalliõpikust . </s> <s> Nagu temale omane , hankis ta teadmised ikka teoreetilistest allikatest . </s> <s> Ta triblas palliga , olles kord liikumissuunas näoga , kord seljaga , täiesti kättesaamatu vastase kaitsemängijatele , kelleks olid saali koridorist eraldavad postid . </s> <s> Nagu virtuoosne tantsija , tegi ta elegantseima pöörde , sai palli põrgatusest sõrmedele , ja lennutas hüppelt korvi , mida muide siin ei olnud , aga see ju ometi ei takistanud . </s> <s> Iga vise tabas . </s> <s> Mitte miski selles mängus polnud tõeline , ei vastased , ei pall , mis oli tavaline kooli spordivahend , seega võrkpall , kerge ja väike korvpalliks , aga seda ta siis vist ei teadnudki . </s> <s> Mis siis , ta mängis , nagu oli üldse harjunud enamasti üksi mängima , leiutama ise omad situatsioonid , võidud , kaotused ja dramatismi . </s> <s> Vähemalt ei tulnud tal kellegi nöökeid ja põlgust taluda . </s> </p>
<p> <s> Ta tuli uuesti üle saali , publikuks neli portreed klaveri kohal saali otsaseinas , kaks juudivanameest , kelle suhtes poiss üsna ükskõikne oli , siis üks hälbinud Vene aadlik , kiilaspea , kikkhabe , lips veidi viltu kaelas ja siis üks Osseetia mägiröövel . </s> <s> Ema oli vaiksel häälel ju öelnud : " Mägipartisan ... </s> <s> Mis partisani saab olla rahuajal ? " </s> </p>
<p> <s> Hämmastav , kui palju ta teadis — ema , see tähendab , sest peale selle röövli surma oli ta tasa mananud — et see sadist ja jõletis Beria ainult pukki ei saaks ! </s> <s> Seda too näpitsprillidega mees nimelt oligi , aga kust teadis seda keegi tagasihoidlik külakooli õpetaja tol viiekümne kolmandal ? </s> </p>
<p> <s> Aga sel korvpallimängu ajal oli isake veel elus ja rahvas ei võtnud ta nime suhu , kui just avalikult teda kiitma ei pidanud . </s> <s> Kiitsid kõik , kelle ametikohustustesse see vähegi puutus , teiste hulgas muide ka ema , mis oli poisi jaoks sulaselge nuhtlus , sest laste hinges , selle isatuks jäänute põlvkonna hinges kutsus see mage hosianna välja valu ja vihkamise , mida kiitja poja naha peal välja elati . </s> </p>
<p> <s> Niisiis — selle ülalt alla vaatava nelja vaenuliku näo pilgu kiuste lennutas poiss järjekordse palli puhtalt korvi . </s> <s> Tema maksis kätte nii , et võitis nende vanameeste lemmikmeeskonda . </s> </p>
<p> <s> Järjekordsel pöördel haaras miski ta sussitallast . </s> <s> Oli see siis põrandast välja kulunud oks või naelapea , inerts viis ülakeha edasi ja kukkumisel vallandus vise , mis läks hoopis vales suunas . </s> <s> Pall puutus pildiraami nurka , nöör kargas konksu tagant ja lopsakate vurrudega ning silmi kissitav generalissimus hakkas raami toetavate naelapeade suhtes pöörduma . </s> <s> Kui aegamisi see toimus ! </s> <s> Portree liugles hetke koguni õhus , kukkus klaverikaanele , kusjuures klaas jäi terveks ! </s> <s> Aga ei , pilt lendas kõmiseva müra saatel üles ja langes põrandale ning klaas pihustus tuhandeks pärlendavaks killuks . </s> <s> Kogu suur tühi maja oli hetke täis seda tärisevat heli ja siis saabus vaikus . </s> </p>
<p> <s> Pühaduserüvetus ! </s> <s> Hirm paiskus kuuma lainena üle pea . </s> </p>
<p> <s> Aga vaikus kestis süvenenult aina edasi ja poisile menus , et kõige lähem hädaoht , koridori otsaukse taga elav koolitädi on pojale külla sõitnud . </s> <s> Kui see kukkumine ülakorralt kedagi kohe alla ei aja , siis nad lihtsalt ei kuulnud ... </s> </p>
<p> <s> Kui vaikselt ja kiiresti oskab laps toimetada ! </s> <s> Purunenud klaasi killud kiiresti harjaga kokku ja vanasse ajalehte mähkida ! </s> <s> Süda nagu pisike kuulipilduja , nii et hing kippus kurku . </s> <s> Ikka vaikus ! </s> <s> Portreega klaverile püsti , kus selgub , et ei ulata pilti oma kohale panna . </s> <s> Noh see pole midagi ! </s> <s> Kõrvalklassist tool appi ja samas ripubki see kissitav vurrukandja omal kohal , nagu poleks midagi juhtunud . </s> <s> Otse vaadates klaasi puudumist isegi ei märka , ainult koridorist teatava nurga alt , kus teised pildid läigivad . </s> </p>
<p> <s> Alles õhtul voodis meenub , et oleks tegelikult pidanud raamid ära vahetama , jätma klaasita näiteks Engelsi , kellest ühelgi hingel vist sooja ega külma poleks olnud , aga nüüd oli juba hilja . </s> </p>
<p> <s> Vähe puudus , et see lugu oleks direktorile koha maksnud . </s> </p>
<p> <s> Mis aeg see oli , milles me elasime ! mõtles vananev mees . </s> </p>
<p> <s> Oh jaa , ta mäletas suurepäraselt seda talvepäeva , kui maanteelt keerasid koolimajja kolm võõrast meest . </s> <s> Ükski neist ei kandnud mundrit , aga süda aimas sellegi poolest halba . </s> <s> Pildi lõhkumine oli ikka veel avastamata , aga aega oli nii kaua juba mööda läinud , et selle ilmsikstulekut ta enam karta ei osanudki . </s> <s> Kalasabamustrilisest riidest joppi ja kalifeesid ning säärikuid kandev , tugev , silmapaistvalt elujõuline nahkmapiga asjamees näis seda seltskonda juhtivat . </s> <s> Teda saatsid hallipäine vurrudega vanamees , kes kandis talvemantlit ja rumm-mütsi ning pikka , kaunis kulunud tumedasse sügismantlisse ja sonimütsi riietatud suurekasvuline noormees . </s> </p>
<p> <s> Kõik kolm tulid muidugi kõhklematult peauksest sisse . </s> <s> Seda poiss veel aknalt nägi , et siis kiiruga vahetunni tunglemise hulgast oma korteri ukse taha lipata . </s> <s> Uks oli lukus , seega ema oli koolis ja vahetunni tõttu muidugi õpetajate toas . </s> <s> Nii et tema juba oli jõudnud neid tulnukaid näha , taipas poiss . </s> <s> Või mida olekski aidanud lapse hoiatus ? </s> </p>
<p> <s> Koolis ei põhjustanud külalised mingit märgatavat muutust . </s> <s> Tasane töösumin ei katkenud , ei muutnud rütmi , tähendab — keegi neist ei sekkunud koolitöösse , ei külastanud klasse , nii et tegu oli ilmselt vaid õpetajaid puudutavaga , mis pani südame seda rohkem valutama . </s> </p>
<p> <s> Arvatavasti said ta tunnid peagi läbi , sest ta mäletas , et oli direktori korteris nende pojapojaga mängimas , kui seal asja arutati . </s> <s> Too säärikutega asjamees oli tõesti nende ülemus . </s> <s> Parajasti käskis ta halvasti raseeritud ja ninajuurel kokkukasvanud kulmudega pikka volakat ise see jutt ära rääkida ja selgust saada , ja kohe seejärel kutsuti ema ning nood suundusid läbi direktori korteri pioneerituppa . </s> <s> Hallipäine ja võrdlemisi juhmi väljanägemisega vanamees pandi juttu ajama venekeele õpetajannaga vastaskorterist ja pealik jäi ise direktori juurde . </s> </p>
<p> <s> Nad mängisid põrandariidel autoga , veeretasid seda teineteisele , kaheksa aastane Mehis ja neljane Venno . </s> <s> Nad ei kuulanud , ei teinud väljagi , kui kaks meest pooleli jäänud juttu jätkasid . </s> <s> Lapse käsi vist isegi ei värisenud , kuigi süda valutas teravalt . </s> <s> Ta aimas liigagi hästi , millest seina taga , punase , kuldsete kirjadega malevalipu , fanfaari ja trummiga kaunistatud tühjas toas räägitakse . </s> <s> Pisike ja ümarik , musta kulunud ülikonda ja hatusesse valgesse särki riietatud kiilaspäine Valner oma veidi näägutava ja kõrge hääletooniga oli kuidagi väga vaikseks ja vaospeetuks muutunud . </s> <s> Ta saavat aru , et sellised signaalid on väga tõsine asi , et neid on vaja väga hoolikalt kontrollida . </s> <s> Ta ainult kahtlevat , kas informaator on ikka piisavalt informeeritud olnud , sest nii palju , kui tema teab , ja ta ometi kontrollib perioodiliselt kaadriandmeid , kui rajoonis käib ... </s> </p>
<p> <s> Ega ta vist palju kaugemale ei jõudnudki , kui läbi seina ja suletud ukse naisehäält karjumas kuuldi ning kui direktor nagu nõelatult ukse lahti lõi , kajas parajasti paar heledat litakat . </s> <s> Ema tormas sealt tuppa , ninasõõrmed nagu paberist , niisama valged ja õhukesed , nägu lõkendav ja silmad metsikud . </s> <s> Ja tema järel rüsis tuppa see tumedasse karva kasvanud jõmm , üle põse vähkpunane löögijälg . </s> </p>
<p> <s> Korraga oli võõras võimumees tema juures , asis nolgil rinnust kinni ja tõukas vastu seina ning pistis talle rusika nina alla , mis pani teise silmi vidutama . </s> <s> Lapsed löödi pioneerituppa ja kästi seal püsida ning kuidas poiss ka kõrvu ei teritanud , üle mänguauto rataste kõrina ja Venno jutuvada ei kuulnud ta suurt midagi . </s> <s> Alles teatava aja pärast , kui arvasid , et neid on unustatud , siirdusid poisid koolijuhataja elutuppa tagasi . </s> <s> Ema ei olnud enam seal . </s> <s> Hall vanamees kuulas ja pobises , kui nende pealik käskis tal see huligaan ja vastutustundetu nolk kiiresti bussile toimetada , et see jälle midagi kokku ei keeraks . </s> <s> Huligaan ise vahtis solvunud ilmel aknasse . </s> <s> Seal polnud midagi , üksnes lage , hangedes maa ja kauge metsapiir ning kössitavad majakatused . </s> <s> Üksik , muust ilmast talvega ära lõigatud maakoht . </s> </p>
<p> <s> Alles mehi välja saates ütles ülemus vanamehele tasa kõrva — ärgu sellest esialgu kellelegi rääkigu ! </s> <s> Juhmi pilguga vanapapi noogutas mõistvalt . </s> </p>
<p> <s> Ukselt tagasi pöördunud , oli kalifeedes asjamees äkki kuidagi väga muhedas meeleolus . </s> <s> Ta seisis akna juures ja jälgis viivu , kuidas nood kaks mööda talvist teed kaugenesid ning vilistas helitult mingit lustakat viisi . </s> <s> Siis ütles ta direktorile , et peab vist ise õpetajannaga veidi rääkima . </s> <s> Lõpuks peab ta ju tagama , et tema inimeste peale kaebusi ei esitataks . </s> </p>
<p> <s> Poisid ikka muud kui mängisid , aga selle juures jõudis tema korraks ka oma korterisse lipsata , nägi esikust seda ohtlikku ja julmtugevat inimest seismas harkisjalu keset põrandat , käed selja taga kokku põimitud ja vaikselt ning sugestiivselt midagi rääkimas . </s> </p>
<p> <s> Ta oli nii palju selliseid asju kogenud , et taipas kohe — selle jutu juures ei ole kõrvalistel vaja viibida , sest siis ei räägi see mees , mida ta rääkida on kavatsenud ja mida ta ei taha mingil juhul kõrvalistele kõrvadele kuuldavaks teha , olgu need kõrvad pealegi algklassilapse peas . </s> </p>
<p> <s> Tagasi direktori pool , kohtas ta seal õpetaja Elistet Valneriga neljasilmajuttu ajamas . </s> <s> Olulisem oli vist räägitud , igatahes küsis Valner pominal , et mida me siis nüüd teeme ? </s> <s> Ja Eliste , see pikk ja kõhn , pisikesele paksule Valnerile igas mõttes vastandlik mees , silmade põhjas värelev rahutu naeratus ning hambaproteesid huulte vahel säramas , arvas — pakume viina ! </s> <s> Samas sai sellest meeste ühine otsus . </s> </p>
<p> <s> Aga viinapakkumisest ei tulnud niipea midagi välja , sest seltsimees Aarelaid , nagu too võimsa rindkerega ja jämeda , kongus ninaga mees osutus olevat , sulges mõne aja pärast enda taga nende korteri ukse , kuid ei tulnud direktori juurde , vaid koputas Nadežda Petermanni uksele . </s> <s> Köögis seeni hakkiva , heeringat puhastava ja võileibu määriva proua Valneri tasase toimetamise ja ükskõikse ilme kontrastiks , pöördusid direktori ja õpetaja Eliste silmad aina iga hääle peale lakke , nagu ootaks mehed kas taevast ilmutust või siis lihtsalt pommi langemist . </s> <s> Minutid tiksusid mööda ja pedagoogidel oli aina vähem ja vähem teineteisele öelda . </s> <s> Poiss igatahes taipas küllaldase selgusega seda hingesid rebestavat pinget , ning siis ta lausa luksatas , nii et mehedki tema poole vaatasid ja omad pilgud ka aknast välja pöörasid . </s> <s> Õhtule kalduva talvetaeva all astus mööda seda ääretut tasast lagendikku kulgevat teed üksik mehekogu , kelles Mehis lausa nutule ajava hirmuga oma isa ära tundis . </s> <s> Miks pidi ta just täna , nädala sees siia tulema , piiritsooni , passita ja tagaotsitav , nagu ta oli ! </s> <s> Ta ju käis ikka vaid nädalalõputi ! </s> <s> Kas kodus oli jälle rabamine ? </s> <s> Polnud vaja poisile seletada , mis asju see meestekolmik siin ajas . </s> <s> Et tädi Nadja on režiimitruu inimene , teadsid kõik . </s> <s> Tema ei valetanud lastele , et onu Stalin on hea ja tark ja hoolitseb isiklikult ... </s> <s> Tema uskus seda . </s> <s> Muidugi ei rääkinud sellele ausale ja puhtale inimesele , kelleks see tüse ja kibestunud vanapiiga osutus , mitte üksi selle maja asukaist Mehise isa kohta tõtt , kuigi kõik seda vist teadsid . </s> <s> Just praegu küsitleb seltsimees Aarelaid toda lõputult jutukat naist , ta võib aknast pilgu välja pöörata ja see läikivasse musta siidi pakitud lihatünn ütleb , et näete , et sealt ta just tulebki ... </s> </p>
<p> <s> Poiss ei väljendanud teda vallanud paanikat enam millegagi , kannatas ära Eliste tundliku ja hirmunud pilgu ning Valneri pahase pobina . </s> <s> Ta kujutles hetkeks , et lippab isale vastu ja hoiatab ... </s> <s> Aga ta teadis , et see oleks ju kõigile näha , ja kui siis mees majast sirgelt mööda marsib , on see ju lausa karjuv märk mustast südametunnistusest . </s> </p>
<p> <s> Arvatavasti mõtlesid kaks vana pedagoogi sedasama . </s> </p>
<p> <s> Siis oli Aarelaid kogu oma elusuuruses tagasi direktori esikus ja peagi istusid mehed kolmekesi köögilaua taga ning nende ees tõmbusid uduseks kolm graveeritud kristallpokaali . </s> <s> Ilmselt vasardas igaühe peas teadmine , et viie sammu kaugusel sellest organite ohvitserist hoiab praegu hinge kinni mees , kelle olemasolu ähvardab neist igaüht ränkade ebameeldivustega . </s> <s> Sellest hoolimata aeti köögis rahulikus toonis juttu ja visati natuke naljagi . </s> <s> Ning mõne aja pärast andis vähemalt neil kolmel pinge järele . </s> <s> Sellest rääkisid higile tõmbunud näod ja valjenev jutt . </s> </p>
<p> <s> Üks undav mürin hakkas kiiresti kõrvus kasvama . </s> <s> See tuli lõuna poolt ja veeres neile kaela . </s> <s> Mehis teadis , et hääl kuulub ründelennukile , mis siin õppelennul on . </s> <s> Neid tiirutas siin iga päev . </s> <s> Poiss oli filmis näinud , kuidas paistab talvine maa piloodile . </s> <s> Ta kujutles vaevata suurteelt ära pööravat talvist teepaela , maju ja metsatukkasid . </s> <s> Ta teadis , et lennuki pööramiseks peab juht vajutama pedaali ja kallutama juhist . </s> <s> Seda ta just parajasti teeb ja surub sõrmed pardakahurite päästikutele ning suitsused trassid viskuvad lennuki ette , sööstavad kauguses ühte koondudes selle madala plekkkatusega maja poole . </s> <s> Samas lendab laest krohvi ja köök on täis lõhkemiste müra , suitsu ja tuld . </s> <s> Ning võõras võimumees vajub otseti lauale . </s> </p>
<p> <s> Aga müra nende peade kohal murdus nagu pooleks , vajus järsult tooni madalamaks ja hakkas vaibuma . </s> <s> Surm oli peade kohalt üle vuhisenud , astumata otsustavalt nende kaitseks välja . </s> </p>
<p> <s> Valner hakkas rääkima omaaegsetest kolooniatest revolutsioonijärgsel Venemaal , niinimetatud Makarenko kolooniatest . </s> </p>
<p> <s> Tulnud noor mees esimest korda klassi ja öelnud — võtku need röövlilõustad teadmiseks , et tema on täppislaskur . </s> <s> Pedagoog tõmmanud taskust püstoli , näidanud aknast hoovi pesunööris olevat sõlme ja lasknud selle pooleks . </s> <s> Sellest alates temaga arvestati ! </s> <s> Mõne aja pärast tõi ta riietekapi alumisest sahtlist kaltsukotist väikese pruuniks töödeldud püstoli . </s> <s> Mauser ! </s> <s> Peenelt graveeritud kuldkiri kelgukattel : </s> </p>
<p> <s> ???????? , ?????? ??????????? </s> </p>
<p> <s> Ei , kassetti ei olevat , valetas direktor . </s> <s> Mehis teadis igatahes täpselt , et laetud magasin on samas sahtlis punase lõngakera põhjaks . </s> <s> Seda oli Venno talle näidanud nagu püstolit ennastki , aga nii kaheksane kui neljane olid neil aastail küllalt targad selliseid teadmisi mitte igaühega jagama . </s> <s> Aarelaid tõmbas püstoli kelgu tagasi , imeteles relva , sihtis sellega hetke midagi akna taga ja kukk klõpsatas . </s> <s> " Ilus asjake ! " </s> <s> Ja selle käest andnud ütles äkki otsustavas toonis : " Eks kutsuge siis tema ka siia ! </s> <s> Las võtab ka tiba ehmatuse peale ! " </s> </p>
<p> <s> Täielik paus vältas oma viis sekundit , mille jooksul võrisesid ainult mänguauto rattad , ja seepeale tõusis Eliste lauast ning tuli mõne surmpika minuti pärast koos isaga tagasi . </s> <s> Mehed surusid sõnatult kätt ja lauale ilmus neljas klaas . </s> </p>
<p> <s> " Nüüd on nii , et selle asjaga on seks korraks lõpp , " ütles Aarelaid . </s> <s> " Seltsimees Petermann ei teadnud , et teie näol on tegu meie inimesega ... " </s> </p>
<p> <s> Oli näha , kuidas isa ebalevad silmad pungi läksid ja ta naeratus äkki kalgistus . </s> <s> Aarelaid aga jätkas häirimatult . </s> <s> " Meie komsomoliaktivisti sobimatu käitumise pärast ma väga vabandan ja loodan , et tal pole tahtmist sellest asjast enam rääkida . </s> <s> Seltsimees Soo on , vabandage väljendit , nii kuradi loll , et tema juttu ei võta keegi tõsiselt . </s> <s> Aga te mõistate ... " ja rääkija tõstis silmad lae poole . </s> <s> " Kõike ei saa ette näha ! " </s> </p>
<p> <s> Edasi kulges jutt , nagu see viinalauas ikka kulgeb . </s> <s> Peale paarikordset ütlemist Aarelaiu poolt , et meil Tondil ... päris Eliste , millal mees Tondi lõpetas , ja too vastas , et loomulikult pole ta Tondit lõpetanud , või siis poleks teda praegu siin istumas ... </s> </p>
<p> <s> Aga poiss ei kuulanud enam seda . </s> <s> Ta väsis lihtsalt ära ja vajus nagu halli kliistrisse , tuikus oma korterisse , kus nutust tursunud silmadega ema ta magama pani . </s> </p>
<p> <s> Aga lugu polnud sellega veel lõppenud , sest ühtäkki oli kool täis võõraid inimesi , kes käisid tundides ja kuulasid õpilastelt nelja silma all , mida keegi õpetajaist rääkinud on ... </s> </p>
<p> <s> Nimelt oli too karva kasvanud komsomol või siis hoopis hall parteiveteran märganud seda , mida kuu aja jooksul ükski oma kooli inimene märganud ei olnud . </s> <s> Nimelt et Stalini portreel polnud klaasi . </s> </p>
<p> <s> Arvatavasti meenus emale , et kunagi talvisel vaheajal , kui poiss üksi kooliruumides viibis , oli läbi põranda mingi kukkumise mürts kostnud . </s> <s> Igatahes korraldati Mehisele Valneri ja ema poolt pooletunnine ristküsitlus , ja poiss eitas loomulikult , ütles et jaa , et ta tahtis klaveri kaane vahelt vaadata , kuidas löögihaamrid löövad , ja see läks tal küll käest lahti , nii et ta lausa mürtsust ära ehmatas ... </s> <s> Ta talus selle pisikese paksu mehe räuskamise ära . </s> <s> Õpilased ei tohi pilli torkida ! </s> <s> Lõpus kippus ta isegi nina luristama , et meest haledaks teha . </s> <s> Kas nad siis aru ei saa , et võtab ta pildilõhkumise omaks , siis on nad kõik koos sees ja vahel ! </s> <s> Kuidas võivad täiskasvanud küll nii lollid olla ! </s> <s> See ilmakord ei soodustanud just kristalset ausust ... </s> </p>
<p> <s> Muidugi lõppes kõik suure peapesuga õpetajate nõupidamisel ja käskkirjalise noomitusega , aga kedagi ei lastud ometi lahti ega pandud ammugi kinni . </s> </p>
<p> <s> Tädi Nadežda Petermann elas ju ikka veel samas majas ja rääkis puhtsüdamlikult kõigest mida teadis või arvas teadvat . </s> <s> Praegu ta teretas alati isa esimesena , aga kas ta seda siis veel oleks teinud , kui selgunuks , et selle nuhiks tembeldatud mehe poeg lõhub suure juhi ja õpetaja pilte ? </s> </p>
<p> <s> Aga kaks suurpärast pedagoogi suvatsesid isegi sel viiekümne esimesel arvata , et igaühel peab julgust olema oma tegu tunnistada ! </s> <s> Veel pool sajandit hiljem näis see peaaegu uskumatu . </s> </p>
<p> *** </p>
<p> <s> Seppmeister ajas konservipurgis kattevaha sulama ja kastis poleeritud metallitükid traadi otsas sellesse , laskis ära nõrguda ja viis ääsi servale rippuma . </s> <s> Mõne aja pärast jalutas ta jälle üle tammi ja tahtis postkontorisse siseneda , kuid uks oli lukus . </s> <s> Kella vaadates avastas ta , et aeg on juba tõesti sealmaal . </s> <s> Ja mees tunnistas endale , et oli seda jutuajamist endale ette kujutades õhevile läinud ning tundis nüüd teatavat pettumust . </s> <s> Tagasi oma töökojas , tegi ta seda , mille ennist unustas — otsis terastraati , millest paar vaksa pikkust juppi lõikas ja need käial nõelteravaks lasi . </s> <s> Siis voolis kuivanud puutükist kaks sulepea jämedust vart , puuris otsast augud sisse ja lõi traadid neisse , et joonistamisinstrumenti mugavam peos hoida oleks . </s> <s> Vaadanud tühja töökoda , tunnistas ta endale , et on see igavus ja üksindus või kardab ta taas saabuvaid mälestusi , aga kauemaks ei suuda ta end siia matta . </s> <s> Kui kuulatada , siis võis ka siin tajuda löökide tümakaid . </s> <s> Ta läkski üle tee ja sisenes mõisa peauksest , mille tagant see titaanide töö kostis . </s> <s> Üleni valge paetolmuga määrdunud Villu Astor viskas kangi kergendunult käest ja ronis tellingutelt alla . </s> <s> Mehis tulevat just täpselt õigel ajal. </s> </p>
<p> <s> Ta oli ehitanud endale vöökõrguse töölava vastu kinnimüüritud portaali rondeeli tagaseinas ja tänase lõhkumistöö tagajärjel oli sinna tekkinud horisontaalne süvend , millesse ta nüüd tahutud palgijupist silluse tahtis sobitada . </s> <s> Selleks oligi abi vaja . </s> <s> Mehed upitasid silluse kohale ja tagusid süvendisse , et edaspidisel müürilõhkumisel vähemalt esiseinast varingut kaela ei tuleks . </s> <s> Siis istusid nad vana trepi tükkide virna ja Villu pani mõnuga suitsu põlema . </s> <s> Annab kuradit lammutada ! </s> </p>
<p> <s> Seppmeister päris oma kuivalt tõsises tögamistoonis , kas Villu ei karda , et sealt mõni kummitus välja hõljub ? </s> <s> Tuleb , ütleme , valgel hobusel raudrüüs luukere , omaenda pealuu vasakus kaenlas ja paremas käes piik , mille otsas ripub kaheksa kuivanud sõdalast nagu roti laibad ? </s> </p>
<p> <s> " Ära , kurat , hirmuta ! " kähvas lord Astor natuke liigagi ägedas toonis . </s> <s> Esialgu polnud sealt midagi välja hõljumas , sest müür ainult kõmises tuhmilt löökide all . </s> <s> Seina pidi olema veel paksult . </s> </p>
<p> <s> Mehis ronis redelit mööda üles ja sisenes mõisa amfilaadi . </s> <s> Üksteisele järgnevate saalide rida viis lossi teise otsani välja , kusjuures suur esindussaal oli sellest siinsest lugeda kolmas . </s> <s> Sinna tõi paraaduks mõisa pargiküljelt läbi toretseva trepihalli . </s> <s> Nikerdatud tammest trepp viis lossi ülakorrusele , mis oli madalam ja kodusem , mitte nii suurustav . </s> <s> Seal olid asunud kunagi nii sakste eluruumid kui põhjaküljele jäävad teenijaskonna toad . </s> <s> Mehise jaoks olid need lihtsalt hiljem omandatud platoonilised teadmised . </s> <s> Tema jaoks rüsis siin ruumides ikka veel halvasti riietatud , briljantrohelisega kirjuks võõbatud , tutiliselt pöetud metsikuilmeline jõmmide vägi . </s> <s> Uste taga või vilksamisi ka teises saaliservas viirastus lillades ja sinistes dressides plikasid . </s> <s> Nad liikusid kuidagi lohinal , veidi vimma hoides . </s> <s> Nende silmis oli mingi uimasevõitu ja mõistatuslik vaade . </s> </p>
<p> <s> Kaks tumedatesse kottpükstesse ja hallikassinistesse pluusidesse riietatud väikest karupoega tulid üle toa teineteist vastamisi jalgadega togides . </s> <s> Nad olid ehk kaheksa-üheksa aastased , ja selle ea kontrastiks oli nende pilgus otsustav õel karmus . </s> <s> Ühel õnnestus teisele kontsaga vastu sääreluud virutada , see vajus kössi , ta nägu moondus kipras kämbuks nagu ahvil , hambad paljastusid ja suu avanes hääletuks valuröökeks . </s> <s> Poisi pruunid metsloomapilguga silmad läksid korraks kinni . </s> <s> Siis ta sirgus ja tõukas teist tagasikätt . </s> <s> Oli näha , kuidas kogu keha veel valukrambis tõmbleb . </s> <s> Aga samas oli lugu ka tema jaoks juba lõppenud , sest ei järgnenud üht ega teist reaktsiooni . </s> <s> Ta ei tahtnud oma valu kellelegi kaevata , sest teadis surmkindlalt , et kaastunnet ei ole olemas . </s> <s> Ja ta ei tahtnud ka tasuda , kuna oli selle maja jõuhierarhias veel liiga madalas seisuses . </s> <s> Või mille eest siis tasuda . </s> <s> Vägivald lihtsalt kuulus siia maailma . </s> <s> Kaheksastel jäi üle üksnes ära kannatada . </s> </p>
<p> <s> Mehise seljanahal jooksid kerged judinad ja kaenlaalused läksid nägemusest higile . </s> <s> Need mõlemad olid ta klassivennad — Jüri Roždestvenski ja Aadu Tarum . </s> <s> Kui esimene oma perekonnanimele vaatamata oleks vabalt võinud eestlane olla , siis teine polnud seda nime peale vaatamata päris kindlasti . </s> <s> Ta kolp meenutas pärdiku oma , väike ajukolju ja märgatavalt võimsam lõuapartii , kuhu laubalt laskus madal , nõgus nina nagu trampliin . </s> <s> Ta pöetud pruunid juuksed olid paksud ja tordilised nagu karu kasukas . </s> <s> Ja ta nahk oli kollakalt tõmmu . </s> <s> Temas olid midagi Siberi põlisrahvastest , midagi mongoliidset , igatahes väga ürgset . </s> </p>
<p> <s> See , et nime järgi eestlased siin majas sageli teiste tõugude välimusega olid , tulenes lihtsast asjaolust . </s> <s> Sõja jalust nagu loomapojad kokku korjatud , olid need heidikud sattunud Eesti lastekodusse , kus neile ka mingil seletamatul printsiibil nimed leiutati . </s> <s> Vähemalt pooled ei teadnud enda põlvnemisest mitte midagi , ega olnud neil ka lootustki seda kunagi teada saada . </s> </p>
<p> <s> Suured kasvandikud olid hoopis teine materjal . </s> <s> Sündinud enne sõda , olid nad enamjaolt kõik kogenud kodu ja hoolitsust . </s> <s> Nende jaoks oli siia sattumine olnud tunnetatud tragöödia . </s> <s> Paljud neist mäletasid omi vanemaid ja nii mõnelgi oli ähmane lootus koju tagasi pääseda , kui kord aastad , mis isadele-emadele mõistetud , otsa lõppevad . </s> <s> Nad olid märgatavalt intelligentsemad , mitte nii metsistunud ja neil olid sageli " närvid " . </s> <s> Neid võis mõni tühine asi endast välja viia , nad võisid sulguda , üksi pargis hulkuda , nukrutseda ... </s> <s> Aga nende õnnetuse mõistmiseks oli Mehis ise siis veel liiga noor olnud . </s> </p>
<p> <s> Ta leidis mõisahärra kabinetist , valgest toast valge massiivse nikerdatud mööbliga , kus kirjutuslaua nurgal seisev alabasteringel hoidis kahe ette sirutatud peo vahel valgusti kuplit nagu mingit anumat . </s> </p>
<p> <s> Riiulid olid veel kaunis tühjad — või täpsemalt , imestama pani seegi , et neil siiski juba nii palju väärtkirjandust leidus . </s> </p>
<p> <s> Grönholm võttis ta naeratades vastu . </s> <s> " Sisaan vaan ! " </s> <s> Ta olevatki liiga pikaks istuma jäänud . </s> </p>
<p> <s> Mehel oli jutuisu . </s> <s> Ta nimelt tulnud viljakale mõttele . </s> <s> Ajalooallikaid sirvides jõudnud ta arusaamisele , et aadelkonna ajaloo uurimine on Eestis kaunis kehval järjel , et arhiivid polegi nagu eriti orienteerunud sellele suunale , pigem leidub baltikumi kohta materjali juba Saksas . </s> <s> Mida Seppmeister arvab , kas idee siia vanapiigade majja teatav uurimiskeskus luua leiaks riigipoolset toetust ? </s> </p>
<p> <s> Mehis hakkas naerma . </s> <s> Ei . </s> <s> Loomulikult pole ta selliste asjadega vähematki kursis , aga ega ta eriti ei usu küll . </s> <s> Kas Grönholm loodaks Soome riigilt erilist mõistmist , kui ta tahaks Rootsi aadelkonna lugu Soome riigi kulul uurima hakata ? </s> <s> Pigem juba Rootsi toetust , eks ? </s> <s> Nii et siin võiks ka ehk mõne Saksa seltsi abi loota . </s> </p>
<p> <s> Grönholm ei tahtnud mõista . </s> <s> Eestimaa ajalugu on ju mitusada aastat sulaselgelt balti aadelkonna ajalooga täiesti sõlme seotud . </s> <s> Ja ega ta pole ka eriti aru saanud , mis vimm soomlastel Rootsi aadelkonna vastu õieti on , tema nagu mingit põhjust ei näe ... </s> </p>
<p> <s> Teema oli liiga delikaatne , et seda nii jooksujalu keeles mitte päris kodus oleva inimesega arutada . </s> <s> Mehis kutsus Gönholmi kaasa . </s> <s> Tal on midagi näidata . </s> </p>
<p> <s> See , mida ta näidata tahtis , oli jõupaberisse pakitud ruutmeetri suurune ese , ja kunstiajaloolase nägu läks juba enne naerule , kui viimane kate maalilt maha sai . </s> <s> Nad otsisid sellele tumedaks tõmbunud pildile välisvalguse suhtes õiget paigutust , et kujutatu paremini vaadeldav oleks . </s> <s> Rootslane seisis seejärel kaua , hoides vasaku peoga paremat küünarnukki ja parema pöidla ning sõrmeotste vahel oma hea inimese ümarat lõuga . </s> <s> Mehis vaatas ise kõrvalt ja taipas alles nüüd , mida see lõuend talle meenutab . </s> <s> Kompositsioon tuletas ehk meelde I Maailmasõja ajal fotograafi juures tehtud pilti . </s> <s> Nimelt seisis raudjas hobune küljetsi ja vaatas poollangetatud päi ja pisut altkulmu kunstnikule otsa . </s> <s> Hobuse seljas istus sinelis ja kõrge papaahaga mees , ratsutid vasakus käes ja parem asetatud risti sülle , pihu mõõga käepidemel . </s> <s> Paik ise oli lage väli , taustaks mingi tuhm kivimüür või -aed , üks suurem kindluse moodi varemeis hoone ja natuke noori puid selle müüri taga . </s> <s> Hobune oli peaga pildi vasaku ääre poole , ja kuna poolpilves taeva mitte eriti varje andev valgus oli istuja seljatagant ning valgustas ta vasakut põske , võis oletada , et hobuse pea oli suunatud enam-vähem põhja ja kunstnik vaatas itta . </s> <s> Koloriit oli üldiselt kollakas , pigem kuld- kui põletatud ooker . </s> <s> Igatahes pärines maal rahulikust perioodist , kui tavaks on koloriidi ühtlustamiseks kõiki toone siduda neisse kõigisse üht püsitooni sulandades . </s> </p>
<p> <s> Klappis küll , leidis Seppmeister taas . </s> <s> Ligi kaks sajandit on piisav , et pargi pärnad hiiglasteks kasvaksid . </s> </p>
<p> <s> Grönholm uuris lõuendit kord prille lausa vastu pilti litsudes , kord kaugelt ja kississilmi . </s> <s> Üheksateistkümnenda sajandi algupool ja keegi kohalik baltlasest meister , vähetuntud tegija , leidis ta . </s> <s> Ta tahtis veel midagi tarka lisada , jäi siis aga Mehisele otsa vaatama . </s> <s> Oli selge , et teine mees midagi varjab , mingi alttõmbamine näis tal kavas olevat , ja kunstiteadlane tegi seda , mida ta sel juhul tegema oleks pidanudki , nimelt võttis oma prillid eest ja uuris maali pinda nüüd oma lühinägelike silmadega nagu teine inimene suurendusklaasi abil . </s> <s> Aga seda , mida ta kartis leidvat , ei olnud . </s> <s> Peaaegu kõik trükitehnikad jätavad klišeerastri , pildi pind koosneb punktikestest . </s> <s> Kõige labasema võltsingu puhul on just see esimene reetev tegur . </s> </p>
<p> <s> Mehis muheles endiselt . </s> <s> Kaheldamatult võttis kunstiasjatundja mõttes võimalused läbi . </s> <s> Keegi koopiameister on võltsingu turule lasknud ? </s> <s> Kahtlane , sest tagaküljelt vaadates oli lõuend , millele pilt maalitud , midagi tõeliselt eelmise sajandi algupoolest , igatahes mitte kaasaegne vabrikukude . </s> <s> Ka maali pinda kattev pragudevõrk polnud kunstlikult tekitatud . </s> <s> Seda ütles pigem sisetunne , kui mingid erilised tundemärgid . </s> <s> Kõik oli ikkagi päris suure tõenäosusega ehtne . </s> <s> Kas äkki peitub võti pildil kujutatus ? </s> </p>
<p> <s> Grönholm polnud just eriti kursis tsaariarmee mundri peensustega , aga sineli ja pükste värv , isegi kalevi langemisest aimatav kanga jäikus , epolettide kuju , hallist karakullist kokardiga papaaha , portupee , mõõgatupp ... </s> <s> Ei , midagi polnud valesti . </s> <s> Ta jäi silmitsema üldkompositsiooni ja pidi tunnistama , et meister polnud just teab kui kõrgest klassist . </s> <s> Kes lõikaks helehallis sinelis figuuri jäiga halli horisontaaliga , mis kogu rühi mõju olematuks teeb . </s> <s> Pealegi on see müür igav , organiseerimata pind ja selle taga need juhuslikud puud . </s> <s> Mingi suure kaitserajatise vare vasakul serval oli tasakaalustamata ja eimidagiütlev ... </s> <s> Ja äkki läksid rootslase silmad pärani . </s> <s> " Onko tuo , onko tuo tosiaankin ... " </s> </p>
<p> <s> Tal oli palju küsida , aga Mehis vaid naeris . </s> <s> Ei , ta ei tea sellest maalist midagi rohkemat . </s> <s> Ta teab vaid niipalju , et see on siit lähikonnast ühelt pööningult leitud ja see on ka kõik . </s> <s> Tal on tunne , et ratsanik on polkovniku auastmes . </s> <s> Kusagilt on kõrva jäänud , et etikett lubas papaahat alates polkovnikust . </s> <s> Et see olevat nagu vana tava . </s> <s> Ja kõrgem auaste tal ka olla ei peaks saama , sest pükstel pole lampasse . </s> <s> Miks üks selline lopsakate vurrudega uljaspea mingi vana kindluse taustal poseerib , sõjakust täis ? </s> <s> Puudub veel , et hoiaks mõõka püsti käes ... </s> <s> Eestimaal oli juba terve sajand rahu valitsenud ja ega kohalik aadelkond vene väes teenimist vist eriti auasjaks ei pidanud . </s> <s> Vähemalt vähe nad nende asjadega on uhkustanud . </s> <s> Miks siis see välimunder ja mõõk ja ratsu ? </s> <s> Kui herra paruni ajalugu mäletab , siis peaks võima siia isegi puuduva aastaarvu juurde pintseldada . </s> <s> 1812. Ütleb ehk midagi ? </s> <s> Jaa , siit läks see Isamaasõda mööda , aga aadelkond sai selles kaasa lüüa ja epolette teenida nii et küll aitas . </s> <s> Kust Barclay de Tollygi oma kuulsuse lõpuks kogus ? </s> <s> Võib-olla ka mõni aasta hiljem , 1813 või isegi 1814. </s> <s> Pole ju võimatu , et härra ka Leipzigis ära käis , enne kui raporti esitas erru laskmiseks ... </s> </p>
<p> <s> Kui Valle kord juba arhiivides jahib , siis kontrolligu , ega äkki mõnele tapukikkale seda mõisakest omal ajal sõjaliste teenete eest ei kingitud . </s> <s> Kui äkki tuli selline uljas väejuht ja vaatas selle mahajäetud kivivare üle ... </s> <s> Mida sa ise teinud oleksid , enne kui mundri maha ajad ? </s> </p>
<p> <s> Võib-olla Mehisele ainult näis , et humanitaarlase mahedas vaates helkis pisuke uljusesäde , aga sulaselge kollane kadedus oli seal igatahes . </s> <s> Neil oli ennegi omavahel naljatoonis ütlemist olnud . </s> <s> Grönholm oli arvanud , et need paar vana Balti kunstnike maali , mille Mehis siitkandist välja oli kaevanud , kuuluvad õigupoolest mõisa varade hulka . </s> <s> Ta loomulikult ei tahtnud neid muidu endale , sest tunnistas , et peale sõdade ja revolutsioonide aegse varanduste rüüstamise , võis maale ka muul viisil rahva kätte sattuda . </s> <s> Ta lihtsalt arvas , et temal oleks moraalne eesõigus neid osta . </s> </p>
<p> <s> Sellega oli lihtne toime tulla . </s> <s> Mehis teatas , et ta ei müü , et tal pole raha vaja . </s> <s> Ja miks peaks mingi rebasenahkses mütsis talutaati kujutav maal tingimata rippuma mõisa seinal , kui see taat ise elusana kordagi üle selle maja läve astuda ei tohtinud . </s> <s> Veski on selleks igatahes passlikum paik ... </s> <s> Siin aga oli keegi tituleeritutest . </s> </p>
<p> <s> Ta pani klaasid lauale , kallas kodust murakalikööri ja puistas küpsiseid vaagnale . </s> <s> Ja selle mõnusa hämarikku vajuva jututunni jooksul süüvis ta pikkamisi kuid sihikindlalt ühte teemasse . </s> <s> See teema oli — sünniloterii . </s> </p>
<p> <s> Ta alustas sellest , et saatis pilgu raamatukappide suunas , kuid loobus . </s> <s> Ta polnud kindel , kas ta leiaks " Loomingu Raamatukogude " hulgast Maurice Druoni " Zeusi mälestused " üles ja kui ka leiaks , siis kas suudaks välja lapata tsitaadi . </s> </p>
<p> <s> " Kas see pole ime , " püüdis ta peast tsiteerida , " et elu suurel loteriil tuli sadade miljardite hulgast välja just meie number ! </s> <s> Sündida , tähendab kuuluda äravalitute hulka ! " </s> </p>
<p> <s> Grönholm noogutas viisakalt naeratades , ja Seppmeister jätkas . </s> <s> Niisiis , sa lõpetad oma kisa , et sind on kusagilt soojast ja turvalisest paigast hirmsate vintsutuste saatel siia külma , pimestav-valgesse ja hirmvaenulikku keskkonda toimetatud , teed oma silmad pärani ja tunnistad , et oled loteriivõidu omanik , lihtsalt oled sündinud maailma . </s> <s> Nagu mõne lotomasina juures , kui number numbri järel kukub , ja sinu oma on nende kombinatsioon ! </s> <s> Muidugi selgub varsti , et oleks võinud ka paremini minna , et sinul on neid õigeid numbreid neli või viis , aga peavõit oleks olnud kuus . </s> <s> Aga võib ka kehvemini minna , sul on kolm õiget ja preemia pole isegi sellele järele minemist väärt . </s> <s> Või hoopis kehvasti läinutel pole ühtegi õiget . </s> <s> Neid ei ole olemaski , või veel hullemal juhul , nad küll sünnivad , aga ei ela ajani , millal seda taipama hakkaksid . </s> </p>
<p> <s> Valle hakkas kärsituks minema , sest ta ei taibanud , mis seos sellisel natuurfilosoofilisel traktaadil võiks olla tõenäoliselt tema mõisa ja vast ehk koguni mõnd ta kauget esivanemat kujutava pildiga . </s> <s> Ja Mehis tunnistas , et ega õiget seost olegi . </s> <s> Ainult niipalju , et inimestele ei meeldi kaotajaks osutuda . </s> <s> Kui sa pole täispanust saanud , siis pead olema rahul sellega , mis sulle juhtus , või muidu pole ju elul mõtet . </s> <s> Niiviisi võis see karakullmütsiga sõjajumal ehk osutuda pisiaadlikuks , kelle varandus ammu läinud ja kehvus majas , ja talle kukkus sülle võimalus oma kõvera mõõgaga prantslaste päid raiuda , kui need mahapõlenud Moskvast läbi tuisu ja huntide ja kasakate taganesid . </s> <s> Ja selle tasuks võis ta ehk saada kõigi poolt unustatud vana kindluse ja mõned sajad hektarid loopealsemaid ja liivsoid selles kolkas . </s> <s> Ja selle kõigega kaasa ka mõned sajad kohalikud maahallid matsid , tükkis vanamehetudide ja lapsepampudega . </s> <s> See oli siis selle mehe järelloterii täisvõit . </s> </p>
<p> <s> Mõned teised aga sündisid õnnelikult kuldsetesse talutaredesse , kus jõukus ja heaolu olid silmaga näha ja käega katsuda , ja kuigi neil oli ette näidata vaid kolm õiget palli ja nad olid algusest peale mõne viiepallimehe omandiks . </s> <s> Ometi olid nad seni omadega rahul , kuni seesama polkovnik neid prantsuse tääkide otsa ei ajanud , ise karjudes : " Pojad , minu järel ! " </s> </p>
<p> <s> " Millele naaber vihjab ? " tahtis mõisasaks teada . </s> </p>
<p> <s> Mehis ei vihjanud millelegi . </s> <s> Need , kes kuulsusejahil üle jäid , läksid kodukülla tagasi , mõnel ehk käsi ära , teisel puujalg all , ja nad olid tehtud mehed surmatunnini , võisid uhkusega rääkida , kuidas meie neile šaramõõgadele alles näitasime ! </s> <s> Ja neile maksti rikkalikku pensioni , mille eest võis linnast kohvi ja sitsi tuua lasta ja isegi kõrtsis heeringa viinaklaasi kõrvale tellida , rohkem isegi kui kord aastas ! </s> <s> Ei tasu arvata , et nad selle suupiste juures oma polkovnikut üleliia ülistasid . </s> <s> Sest sõja võitsid nemad ! </s> <s> Täpselt nii nagu sõja võitsid polkovnikud ja lõpuks ka kindralid ja kroonitud peadega härrad veel kõige otsa . </s> </p>
<p> <s> Grönholm naeris muhedalt . </s> <s> Ta hakkas taipama , et see paradokse armastav sünge olekuga naabrimees ajab mõnusat pada , et neid eestlasi ei tohi kunagi uskuda , kui nad väga tõsiselt räägivad , et just tõsine nägu on neil kõige suurema võllanalja puhul lausa kohustuslik . </s> </p>
<p> <s> Tema , Mehis Seppmeister tõmbas muidugi sünniloteriil täispanga , sest ta ei kuulu õieti ühtegi klassi , seega pole tal mingeid kohustusi kellegi au eest väljas olla . </s> <s> Tema isa oli taluperemehe poeg ja Eesti ohvitser , tema vanaisa oli taluperemees ja sai selleks mõisalt vanaisa renditalu päriseks ostes , tema vanaisa isa oli renditalu peremees , kelleks sai , kui mõisa rehepapina oli küllalt peremehe tagant kokkuvarastanud , sest temal polnud kahjuks midagi peale kahe käe kaasa võtta , kui sünnikodust maailma läks . </s> <s> Vanaisa isa isa oli noorelt surnud ja nii kasvas poiss sugulaste talus . </s> <s> See talu , mille peremeheks ta oli lootnud saada , oli koduväi käes laostunud , vanaperemees oli end meelehärmis üles poonud . </s> <s> Seega oli suure kasvuga maapoisil vabadus minna kõigi nelja tuule poole , sest tema isa oli küll veel mõisahärra pärisorjana sündinud , aga poiss sündis juba vaba mehena . </s> <s> Ainult et minna polnud ju kusagile . </s> <s> Tema läks mõisa teomeheks ja kasvas seal teiste hulgast esile , tõusis kaheksateistaastasena rehepapiks . </s> </p>
<p> <s> Kohe esimesel ööl oli noor rehepapp kaks kulist kotti hobusele selga upitanud ja ise ka otsa roninud , aga hobune kukus selle koorma all kõhuli . </s> <s> Siis oli ta hobuse üles aidanud , kotid uuesti selga upitanud aga ise enam üles ei roninud , vaid viis looma kõrtsimehe rehevärava ette ja kloppis aknale . </s> <s> Kõrtsmik oli tunnistanud ja mõistnud . </s> <s> Ah noor rehepapp ! </s> <s> Oli väravad pulgalt päästnud ja looma sisse juhatanud , kus vili kuhugi silma alt kõrvale pandi . </s> <s> Rehepapp sai hakatuseks toobise pudeli , kaks soolaheeringat ja pool pätsi leiba kaasa . </s> <s> Ja järgmisel hommikul , kui poisi edutamisel oma toeka sõna sekka ütelnud kubjas rehelised teole oli saatnud ja vingus näol tühjas rehes ringi vahtis , oli poiss ta kõrvale viinud , pudeli ja heeringaga leivakääru ulatanud . </s> </p>
<p> <s> " Sinust saab mees ! " oli kubjas öelnud , oli ligi poole pudelit sisse kulistanud , peoga suud pühkinud ja lisanud : " Seda on näha ! " </s> </p>
<p> <s> Mehis vaatas silmi vidutades Vallele otsa . </s> <s> " Kas sa annad endale aru , et paari sajandi eest oleksid meiesugused loteriivõitjad võinud olla väga tiheda sidemega ühendatud . </s> <s> Nimelt oleksin võinud mina sinu eraomand olla , sa oleksid võinud mind osta ja müüa ja mida tahes . </s> <s> Tappa vist poleks päris vabalt tohtinud ... " </s> <s> Ta oli lapseeast alates elanud keskkonnas , kus jõhker näkkuütlemine oli pigem auks kui häbiks . </s> <s> See polnud tema stiil , sest ta oli saanud keskkonnaga täiesti sobimatu viisakaks kasvatatuse nagu nuhtluse kaasa . </s> <s> Nüüd terroriseeris ta seda siniverelist intelligenti siin sellega , et tegi ohtlikku nalja , millele teine ei osanud adekvaatselt reageerida . </s> </p>
<p> <s> Aga teisest küljest , jätkas vanem mees oma monoloogi , on tema esimese põlve intelligendi järeltulija . </s> <s> Ta sai kogu antiigi ja piibliloo ja maateaduse ja ajaloo ja jumal teab mis kõik kaasa , ilma et ta aru oleks saanudki , et teda õpetatakse . </s> <s> See lihtsalt oli tema kodune keskkond . </s> <s> Ja muuseas — Valle peaks ju teadma , et intelligents pole miski ühiskonnaklass , et oli küll kunagi teatud irdunud osa ülemistest klassidest , aga need reetjahinged olid nõus endi hulka võtma ka kõik matsisoost tõusikud ja igat sorti võõrad , olgu või mõne prantsuse koduõpetaja , kes kusagilt kahtlasest allikast oma hariduse omandanud . </s> <s> Ja selle juures ei nõutud liikmekandidaatidelt muud , kui vaid ajusid pealuus . </s> <s> Selliste déclassé-dega on valitsevad kihid alati hädas olnud , sest need sunnikud arvavad , et nemad oskavad ise oma peaga mõelda ja selle tulemusena lähevad kätte punaseks . </s> <s> Tõsi küll , mitte nii punaseks , et hakkaksid päid raiuma ja varandusi rekvireerima , aga üldiselt ikkagi talumatult vabameelseks . </s> <s> Nimelt usuvad nad , et igaühel on õigus elada , ja kuna söömata elada ei saa , siis leiavad isegi , et igaühel on õigus ka süüa , kõik muud sigadused sinna otsa ! </s> </p>
<p> <s> Niisiis , tema , pärisorjade otsene järeltulija , on kaasa saanud suure hulga mässulist vaimu ja ei mõtlegi muuseas igasugustele siniverelistele mingeid maale loovutada ! </s> </p>
<p> <s> See läks juba ohtlikuks , tundis Mehis isegi ja lisas pehmenduseks — igatahes ilma põhjuseta küll mitte ! </s> </p>
<p> <s> Lõpuks olid nad mõlemad päris parajad poisid ja Valle kippus koguni mingit hüplevat Rootsi rahvaviisi esitama , kui Mehis ta üle kuupaistese tee rondeeli peauksest sisse saatis . </s> <s> Mismoodi see parunisoost intelligent küll seda vabisevat laudredelit pidi üles saab ? </s> </p>
<p> *** </p>
<p> <s> Ta oli küsinud , kas Valle on midagi kuulnud Roseni deklaratsioonist . </s> <s> Ja kui ta seda kuulnud on , siis on imelik loota Eesti riigilt abi aadelkonna asjade ajamiseks . </s> <s> Mis deklaratsioon see on või ? </s> <s> Seoses ühe kohtuasjaga , nimelt Vohnja möldri Jaani peksmise looga on maanõunik von Rosen esitanud kohtuvõimudele seletuse , mille järgi olevat eestlased juba 13. sajandist pärisorjad ja kuuluvad ilma igasuguste õigusteta koos oma kinnis- ja vallasvaraga nende isandate omandi hulka . </s> <s> Kohtuvõimust olevat saksad ise vabatahtlikult lahti öelnud , aga kodukari õigus olevat neil piiramatu . </s> <s> Umbes nii , et kelle asi see on , kui ma oma hobust nüpeldan ? </s> </p>
<p> <s> Kui nüüd natuke veel ajalugu vaadata , siis on teada , et Poola kuningas , kes lühikest aega ka Liivi hertsogiriiki valitses , olevat Liivi orduaadli palve peale heatahtlikult noogutanud , kui need 1561. aastal alistudes palusid muuta läänid pärusmõisateks ja kinnistada talupojad nende omandi hulka . </s> <s> On arvatud , et see vastutulek võib olla ka võltsing , sest miks pidi Sigismund II August alistatutele niisuguse kingi tegema ? </s> <s> Igatahes lõppes see vaieldav privileeg koos Poola võimuga 1582. aastal ja järgnevad valitsejad enne Peeter I seda ei kinnitanud . </s> <s> Põhjasõja lõpuks tegi aga Peeter neile selle meelehea Rootsi ülevõimust lahtiütlemise eest . </s> </p>
<p> <s> Asjaloo eriline pikantsus seisab selles , et siin , Põhja-Eestis ei ole kunagi kehtinud Poola kuninga võim , isegi mitte nominaalselt . </s> <s> Seega ei saanud Sigismund kinkida midagi , mis talle ei kuulunud . </s> <s> Ja ka Peetri kinnitus ei peaks siis ju kehtima . </s> <s> Ja nende kahe , selle Roseni deklaratsiooni ja Peetri kinnituse vahe , need igiammused ajad , on teineteisest ainult mõne aasta kaugusel . </s> <s> Pole võimalik , et Rosen või mõni tema paberimäärija poleks seda teadnud ! </s> <s> Kas parun Valle Grönholm ikka veel on veendunud , et eestlased on balti aadelkonnale tänu võlgu ? </s> </p>
<p> <s> Ta oli naerma hakanud ja sõbrale käega õlale laksatanud , mille talumine ilmselt tolle sinivere harjumuste hulka ei kuulunud . </s> </p>
<p> <s> " See ongi nimelt sünniloterii , " oli ta öelnud . </s> <s> Ühed saavad viis palli kaasa ja teised ainult kolm . </s> <s> Ja neid viie palli omanikke kiputakse perioodiliselt pea jagu lühemaks tegema , sulaselgest kadedusest ja tänamatusest loomulikult ! </s> </p>
<p> <s> Suus paha maitse ja süda kloppimas , lamas mees oma avaral asemel ja vahtis kuupaistega täidetud võlvidealust ruumi . </s> </p>
<p> <s> Miks talle see revolutsiooniline jama kõik üldse pähe oli tulnud ? </s> <s> Ta polnud end kunagi tundnud solvatuna aadelkonna poolt , küll aga oli ta palju mõelnud hoopis teistsugusele mittevedamisele sünniloteriil . </s> </p>
<p> <s> Ta mäletas suurepäraselt seda päikesepaistelist suvepäeva , kui laps keset tolmukübemeid tantsitavate valgusjugade soojust rõõmust oimetuna kordas : " Ma olen kolme aastane ! " </s> <s> Seda oli nii tohutult palju , ta tundis end nii suurena ja tähtsana ! </s> </p>
<p> <s> Esimesed mälestused algasid tal õieti palju varasemast ajast . </s> <s> Ta oli olnud pooleteisene , kui sünget lilla-punaselt kumavat öötaevast vaatas ega saanud aru , miks täiskasvanud nii muretõsiselt kordavad — Tallinn põleb ! </s> </p>
<p> <s> Pisut hiljem mäletas ta eredaid tulesid rippumas Tapa kohal taevas , mäletas rasket kõminat ja nägi linnast kerkimas lõhkemiskoonuseid . </s> <s> Üle metsade paistis see hästi koolimaja kõrgesse aknasse . </s> <s> Siis oli lõkendav tuli üle taeva veninud , must suitsutomu taga , ja keegi täiskasvanuist oli kuulutanud — näe , Vene lennuk põleb ! </s> </p>
<p> <s> Aga neis varastes mälestustes polnud ta veel midagi hinnata osanud . </s> <s> Ta oli lihtsalt vaadanud ja meelde jätnud , taipamata sedagi , et on nende sündmuste tunnistaja , tema ise , vaatleja . </s> </p>
<p> <s> Tol kolmese sünnipäeva hommikupoolikul oli ta igatahes juba iseennast teadvustada osanud . </s> <s> Ta teadis sedagi , et sõda on lõppenud , vähemalt siinmail . </s> <s> Isa ei olnud veel vangis , vaid liikus kodupaigus ja ilmus enamasti õhtuvidevikus . </s> </p>
<p> <s> Nüüd teadis ta veel midagi . </s> <s> Just selsamal ajal , kui laps õnnesegasena end päikeses keerutas , oli õhus juba üks lennuk , " Enola Gay " küljele maalitud , major Tibbets komandöritoolis . </s> <s> Jäi veel mitu tundi , kui aeg igaveseks teise näo pidi saama , aga need tunnid olid sel hetkel juba tõesti loetud . </s> <s> B-17 ronis raskelt jõurates , nagu täislastis sõjalennukile omane , pikkamisi Vaikse ookeani taevas üha kõrgemale , aga maailm veel ei aimanudki , et on viimane muretu päev . </s> <s> Edaspidi pidid inimesed aina taevast vaadates südames pitsitust tundma . </s> </p>
<p> <s> Lähipäevil olid lehes tilgakujulise ja sabastabilisaatoriga pommikese pildid , suur A-täht küljel , ja poiss tahtis väga teada , miks selle ühe pommi pärast küll nii palju jahvatatakse ? </s> <s> Pomme ju selleks pillutigi , et need linnu hävitaksid . </s> <s> Et üheainsaga terve suur linn koos saja tuhande inimesega maapealt koristada õnnestus , oli ju vaid tühine kvantiteedi küsimus . </s> <s> Loomulikult ei sõnastanud laps seda nii , küll aga peitus just selles tema hämmingu põhjus . </s> <s> Mõtleks , üks pomm ja sada tuhat inimest ! </s> </p>
<p> <s> Nüüd takkajärgi oleks väga teada tahtnud , milline oli toona ajalehtede toon . </s> <s> Ameeriklased olid ju liitlased , siis veel , kuigi konflikt rippus juba õhus , nagu peagi rippus kõigi nende peade kohal aatomisurma võimalus . </s> <s> Nende , pommi laste hulka oli ta sündinud . </s> </p>
<p> <s> Ka mäletas ta üht päevahakku koolimaja hoovil . </s> <s> Suur veoauto seisis seal ja kastist hüppasid maha sõdurid . </s> <s> Nad kandsid sellest kummalist värvi riidest mundreid , mille jaoks eesti keeles polegi oma sõna , mis pole ei pruun , ei kollane ega roheline , vaid segu neist kolmest . </s> <s> Neil olid lühikesed jämeda rauakattega ning raskete ketasmagasinidega automaadid . </s> <s> Ja kaks tagavaramagasini vööl . </s> <s> Sellest , kuidas need vöörihmu sikutasid oli näha , et kettad on täis laetud messingist padruneid . </s> <s> Poiss teadis juba , millised need padrunid on , kui rasked ja tuumakad , hoopis suuremad , kui Shmeisseri , Lugeri või FN-i padrunid . </s> <s> Ja kui püstoli käepidemesse lükatavas kassetis on sellised paremal juhul seitse , siis igas niisuguses kettas pidi neid olema kümme korda rohkem . </s> <s> Selle ülekaalu tunnistamine tegi hinge kuidagi raskeks . </s> </p>
<p> <s> Kaks külameest olid siin õuel , mõlemad kohmakad ja nagu veidi unised , otsmikud kortsu kistud ja silmis ainitine tühjus . </s> <s> Ema rääkis nendega ja rühma kamandava ohvitseriga midagi vaheldumisi eesti ja vene keeles . </s> <s> Seepeale läksid mehed metsa poole , kust mõne aja pärast oli laskmist kuulda . </s> </p>
<p> <s> Laps võis aimata , kuid ei teadnud veel kogu tõde . </s> <s> Siin , Kõrvemaa piiril , kus sood algasid otse küla tagant , oli haarangu jaoks väga halb maastik . </s> <s> Nimelt olid need sood veel madalad ja neid andis kuivendada , mida oligi tehtud . </s> <s> Saadud kultuurheinamaatükid , loodtasased nagu jalgpalliväljakud , olid lahutatud kraavistikega ristkülikuiks . </s> <s> Selline pajuvõssa kasvanud madalate kraavidega maastik laius äärest ääreni , minna tuli paratamatult üle täiesti lagedate tasandike , mille tagumises servas võis end varjata vaatleja , ja juhtuks tal kergekuulipilduja olema , lõppeks rühma matk keset seda rohelist lagendikku , kes ninali mulda surutud , kes tardunud silmil taevasse vahtimas . </s> </p>
<p> <s> Ime veel , et naisi elavaks kilbiks metsa ei aetud ! </s> <s> Esimesed kätte hakanud külamehed teadsid hästi , millega riskivad , ametlikult teejuhid , nagu neile kinnitati . </s> <s> Enamasti kõik nad olid mõnes sõjas ju kaasa teinud . </s> </p>
<p> <s> Hiljem kanti roigaste vahele pingutatud sinelil paar lamajat autole , aga neid poiss lähedalt ei näinud , sest ema tõrjus ta aknast eemale ega lubanud ka õue minna . </s> <s> Isa igatahes nende hulgas ei olnud , ei seekord ega ka kunagi tulevikus . </s> <s> Isa osutus ühtäkki hoopis vangiks , kellele ema kaks korda kuus pakki viimas käis , jättes poja neiks kaheks ööpäevaks vanavanemate hoolde , mille järel ta masendunult ja surmväsinult naasis . </s> </p>
<p> <s> Vanamees muigas mõrult kuupaistes . </s> <s> Jooned ta suu ääres olid teravad ja sügavad . </s> </p>
<p> <s> Metsavennad ei võidelnud Eesti vabaduse eest ! </s> <s> Nii tore on seda täna kinnitada , aga see jutt on niisama rumal nagu väide , et Läände pagenud läksid sinna võitlust jätkama . </s> <s> Kas nad ise tõesti uskusid , kui vast kusagil saatkonna ees protestisid ja piketeerisidki , et Eesti vabadus mingilgi määral sellest tegevusest sõltus ? </s> </p>
<p> <s> Metsavennad olid režiimi enda poolt kunstlikult tekitatud probleem . </s> <s> Mitte ükski tsiviliseeritud riik ei karista sundkorras mobiliseerituid võõrväes olemise eest kümne aastase sunnitööga . </s> <s> Jah , tõsi , millalgi tuli küll amnestia , aga sellest riigist ei teadnud uskuda , kunas ta oma sõna peab , või seda sööb . </s> <s> Lihtsalt tuldi ja võeti otse põllult püssimeeste vahele talumees , kes polnud sõtta saanudki , ja kadus , oli aastaid ära , tuli tagasi invaliidina , saamatagi teada , mille eest teda karistati . </s> <s> Ime siis , et inimesed pelgasid , end kätte ei andnud , paljudel ju veregrupi tätoveeringud kaenla all ! </s> <s> Igatahes see teine totalitaarrežiim oli kavalam , jättis hirmtõsistele inimküttidele mõistatada , kes neist ikka olid SS-lased päriselt , kes mängult . </s> <s> Need võtsidki õnge , ja kestis palju aastaid ning rasket vaeva , kui probleem lõpuks aegamisi olemast lakkas . </s> <s> Kõrvemaast ei saadudki muidu jagu , kui see lõpuks sundkorras tühjaks tehti , inimesed sealt minema kihutati ja maa sõjaväe territooriumiks kuulutati . </s> </p>
<p> <s> Sellel teisel loteriil oli tema võitjate hulgas . </s> <s> Kui tema põlvkond enamjaolt isadeta kasvas , need olid surnud , pagenduses või vangis , siis temal oli isa ometi olemas , ilmus juba aasta pärast tagasi ja poisile algul ei öeldudki , miks mees päevavalgel end näidata ei taha . </s> <s> Kuigi selline isa omamine maksis närve ! </s> </p>
<p> <s> Ta mäletas neist aegadest üht suveõhtut , kui vastu videvikku äkki pilve kiskus . </s> <s> Äike kõmises kord kaugemal , kord lähemal ja üksikuid vihmavalinguid rabises katusele . </s> <s> Nagu lapsed enamasti , kartis temagi ema hirmuga kaasa , võtmata seda kuigi tõsiselt . </s> <s> See oli nagu õnnemäng — kas tuleb kaela või läheb mööda . </s> <s> Hämaruse tihenedes näisid sakilised välgud aina lähemal sähvivat . </s> <s> Ja siis oli see korraga käes , valdava jõuga alla kohisev vesi , lakkamatu tulemöll ja kõike mattev kõuemüra . </s> </p>
<p> <s> Poiss teadis siis juba , et äike lööb ikka kõrgetesse kohtadesse ja eelistab metalli . </s> <s> Mis oli kõrgem ja metalsem , kui üle küla kaugele paistev koolimaja plekk-katus ! </s> <s> See kolises nende peade kohal rajutuulehoogudest ja ähvardas pealt minema lennata . </s> <s> Ja otse selle katuse all istusid nemad ja ootasid . </s> </p>
<p> <s> Äike ei mõelnudki lakata . </s> <s> Valanud oma raevu esimese tunni jooksul välja , tõmbus ilm pisut tagasi . </s> <s> Paduvihm asendus tavalise raske sajuga ja katkematu äike iga mõne sekundi tagant järgnevate pikselöökidega . </s> <s> Ja see taktika näis viljakam olevat . </s> <s> Üle põldude hakkas äkki lõõmama laperdav tuli . </s> <s> Põles üks talu . </s> <s> Mõne aja pärast järgnes tulekahi teises ilmakaares ... </s> </p>
<p> <s> Tüdinud oma saatust ootamast , pugesid ema-poeg riietes voodisse ja uinusid sähvatuste ning müra kiuste , et ärgata silmipimestavalt päikesepaistelisel hommikul , kui miski ei meenutanud enam öist põrgut . </s> </p>
<p> <s> Alateadlikult ootasid nad nii ka karmide aegade lõppu ja sellele järgnema pidavat leebumist . </s> <s> Aeg aga kinkis aina ühe vapustuse teise järel . </s> <s> Tuli küüditamine , selle järel kolhoosid . </s> <s> Inimesi viidi ära . </s> <s> Kärkivaid asjamehi vooris päevade kaupa küla vahel . </s> <s> Ta mäletas seda kõike nagu eilset päeva , aga selle aja karm hingus oli vaid tühi teadmine . </s> <s> Tõeliselt olid need aastad olnud temale hingerahu aeg , mõistis vanamees nüüd neid mälestusi kerides . </s> </p>
<p> *** </p>
<p> <s> Avastanud ääsi suitsukummi serva küljes kaks traadi otsa riputatud vahaga kaetud terasetükki , läks nohisev ja endale nina alla pomisev meister muhedaks . </s> <s> Paha maitse suus ja südamekloppimine olid selleks ajaks hakanud järele andma . </s> <s> Ta oli vaevaliselt end üles ajanud ja torisedes hommikused toimingud teinud . </s> <s> Siis oli ta käsipõsakil laua taga istunud ja lihtsalt aknast välja vahtinud . </s> <s> Öösel , kui ta just peale pikka piinutamist lõpuks magama jäi , oli kisa ja mootorite hääl teda üles ajanud . </s> <s> Ta teadis vaatama minematagi , et kõrts lõpetab ja selle kogudus klaarib ukse ees viimaseid solvanguid . </s> <s> Aeg-ajalt löödi mõni siin lausa tema ukse all jälle oimetuks või sai tera . </s> <s> Pea igal öösel kaotasid kehtivuse mõlemasse tammi otsa seatud keelumärgid ja uljad kõrtsilised üritasid silla ebatasasest laudisest üle kihutades õhulennu rekordit püstitada . </s> <s> Mis tõug see küll siia ilma siginenud oli ? </s> <s> Näolatakad , kus peale juhmi ülbuse midagi muud ei kajastunud . </s> <s> Oli temagi noor ja ülbe olnud . </s> <s> See sundis järskude seisukohavõttudega ettevaatlik olema . </s> <s> Aga ega see jõhkrus ja laiamine talle ei meeldinud küll . </s> </p>
<p> <s> Niisiis — üsna alavormis , oli ta alla töökotta koperdanud ja suure ukse hommikurõskusele ristselili teinud . </s> <s> Nüüd pani ta ukse jälle kinni , korjas metallitükid ja joonistusnõelad kaasa ja väljus elukorruse suurest uksest tammipealsele . </s> <s> Oli poolpilves , kuidagi väga sobivalt ta enda seisundiga . </s> <s> Aga tõotas ilusaks minna , nagu ta ka oma käigust lootis . </s> </p>
<p> <s> Tõmmu naine võttis ta naeratades vastu . </s> <s> On selline kiire ja kaval , end samas peitev ilmeviiv , mis nagu valguse helk korraks üle näo lendab . </s> </p>
<p> <s> Mehis riputas metallitükid üle leti , ja imestav ilme naise näol muutus pettumuseks . </s> <s> Need räpased kobakad olid täielik arusaamatus ja vaene ametnik arvas , et teda tahetakse millegi mõistetamatuga alandada . </s> <s> Mees oli aga ammu minetanud võime end elegantselt ja tabava selgusega väljendada . </s> <s> Lõpuks ta ikka sai lubaduse midagi siia pele joonistada , kuigi mehe seletus , et ta selle välja söövitab , jäi ilmselt täiesti arusaamatuks . </s> <s> Nii et pealelõunal , kui postkontori töö lõppes ja naine talle proovitükid ära tõi , polnud nende mõne lausega piirdunud vestluses mingit soojust . </s> </p>
<p> <s> Enne kui neid söövituslahusesse riputada , uuris Mehis Seppmeister jooniseid ja mõistatas , mida naine neid tehes mõelnud võis olla . </s> <s> Ühel oli pardikese pilt , uljalt ujulesti lapates kõndiv , lehtornamendiga raamitud prääksnokk . </s> <s> Teisel istus rebane nagu kass , saba siivsalt ümber tagumiku keeratud ja kaval nina langetatud ning vildakais silmis silmakirjalik pilk . </s> <s> Andekad igatahes mõlemad ! </s> <s> Ja mõlemad tulid ka päris korralikud välja . </s> <s> Kui neid happelahuses söövitatud oli ja Mehis seejärel tule kohal vahal sulada lasi ning söövitusjääkide puru lihvkettal minema pühkis , pendeldasid need laste pildiraamatu tegelased tal lõbusalt traadi otsas . </s> <s> Mees jalutas järgmisel hommikul jälle üle silla ja riputas rauatükid sõnatult üle postkontori leti . </s> <s> Naine viivitas veidi silmade tõstmisega , sest kartis vist jälle millegi tüütu ja arusaamatu lunimist , vaatas siis , naer levis ta näole ja silmades süttis sära . </s> <s> " Jestas ! " </s> </p>
<p> <s> Nüüd andis juba rääkida . </s> <s> Noorik vähemalt viitsis kuulata . </s> <s> Mehis seletas — milleks raisata annet pastaga paberit sodides ! </s> <s> Ta pakub koostööd . </s> <s> Nad arendavad välja väikeste ehete seeria . </s> <s> Neid metallitükke võib kanda rinnas , võib riputada kaela , aga kui neid teha kergetena , siis ka kõrva . </s> <s> Tema teeb muu , noorik joonistab ja müütab neid siin leti taga või ka suveürituste aegu müügilauaga pargis ja paisusillal . </s> <s> Kasum pooleks . </s> <s> Klapib ? </s> </p>
<p> <s> Ta pidi otsustavalt vastu vaidlema — tema neid oma töökojas kindlasti müüa ei saa ! </s> <s> Sest siis konkureeriksid need tema pussidega . </s> <s> Inimene satub ilu lõksu ja tahab tingimata osta , aga ostab loomulikult ehte , mis maksab mõnikümmend krooni ja mitte mõnesajakroonise noa . </s> <s> Ja kui ta ise midagi vihkab , siis on see müümine , nii et tema neid välja müüma ka ei lähe . </s> </p>
<p> <s> Mirjam lubas mõelda ja tulla pärast kontori sulgemist töökojast läbi , et arutada . </s> <s> Ja helitut vilet laskev muhe vanamees kõndis nüüd juba täies päikeses säravas kevadpäevas tagasi üle tammi ning leidis maastikuauto oma töökoja ukse ees , blond ja tervisest lõkendav vanemleitnandijõmm rooli taga tukkumas , vasak käsi pikalt ripakil aknast väljas , nagu kerjaks mees almust . </s> </p>
<p> <s> See paber , oli peastaabist , pitsati ja allkirjaga ja ütles , et SEPPMEISTER , Mehiselt , edaspidi MEISTER , tellitakse ( au ) mõõk , kullatud , graveeringutega , tk. 1 , mille MEISTER kohustub üle andma hiljemalt 15.09.k.a. ja mis kiidetakse heaks TELLIJA poolt jne ... </s> </p>
<p> <s> Eneses väheke muiates kirjutas mees neile paberitele alla . </s> <s> Nii küündimatut lepingut polnud ta varem nägema juhtunud , aga peamine oli siin kirjas — sõnaselge tellimus tõenäoliselt asendab litsentsi , mis relva valmistajal olema peaks . </s> <s> Ja muud apsud paistsid tema kasuks olevat . </s> <s> Näiteks seesama " kiidetakse heaks TELLIJA poolt " . </s> <s> See näis nagu välistavat võimaluse , et tema töö tagasi lükatakse . </s> <s> Väljend igatahes seda teist võimalust ette ei näe . </s> <s> Aga oma arvamusi oli ta ikka harjunud endale pidama . </s> </p>
<p> <s> Niisiis , kui Mirjam pealelõunal tema poole ilmus , oli mehe pea täis mõõgaga seonduvaid probleeme ja tal polnud ehete valmistamiseks esialgu ühtegi viljakat ideed pakkuda . </s> <s> Ta tegi mõned proovitükid juurde , viimistles neid küll ringi- , küll ovaali kujulisteks , seletas natuke raami tähtsust , sest joonis metallil jääb nagu õhku rippuma , kui eseme enda serva mingi kaunistusega ei rõhutata . </s> <s> Näiteks müntidel on ikka kas lihtsalt kõrgem äär , mingi pärg või punutis neid piirestamas ... </s> <s> Ta oli õnnelik , kui naisest lõpuks lahti sai , sest kogu ta olemust oli haaranud äge relvapalavik . </s> </p>
<p> <s> Suure sepise esialgseks toorikterasest väljatagumiseks vajas ta paratamatult pealelööjat , pealelööja , lord Astor oli aga kinni Grönholmi lossi vaimu vabadusse päästmisega . </s> <s> Ta tuikus õhtul surmväsinuna , käed küünarnukkideni klaaspaistetunud , üle tammi ja sülgas tüdinenult . </s> <s> Mehis ei saanud tema appivõtmisele enne järgmise nädala teist poolt mõeldagi . </s> <s> Nii ta siis alustas eeltöödega , mängis natuke ühe ja teise esemega , kujutles neid mõõgaks ja jõudis paari põhitõeni . </s> <s> Esiteks — tera pikkus pidi olema umbes kolmveerand meetrit . </s> <s> Sellele oli vaja lisada käepideme roo pikkus , seega siis kokku 90 sentimeetrit . </s> <s> Ta otsis meetri laiuse vineeritüki ja uksepaku külge naelutatud nööri appi võttes joonistas sellele tera moodustaja , ringjoone kaare . </s> </p>
<p> <s> See siis oligi karkass , kuhu ta oma mõõgatera peab üles ehitama . </s> <s> Ta mängis selle kallal terve õhtupooliku , kuni sisetunne ütles , et asi hakkab kohast vormi võtma . </s> </p>
<p> <s> Ta ühendas selja- ja terajooned kaunis hoolimatu käega , teades , et edasises töös , kui ta vormi järjest rohkem tunnetama hakkab , on aega küll lõplikku tõde otsida . </s> <s> Miski sisimas hoiatas , et just seal , tipu lähedal peitub relva elegantsuse saladus . </s> <s> Niisiis oli tal tera kontuur peaaegu paigas ja see tundus silmale üsnagi tõelisena . </s> </p>
<p> <s> Mees teadis hästi , et tera külgedele tehakse alati sooned . </s> <s> Kühikmõõgal võivad need olla , kuid enamasti ei ole , saablil on aga tingimata . </s> <s> Miks ? </s> </p>
<p> <s> Analoogilisi sooni täägi ja pussi teral nimetatakse vere soonteks ja väidetakse , et sealtkaudu välja voolav haava veri laseb teral kergemini kehasse tungida . </s> <s> Mehis ei uskunud sellest põhjendusest poolt sõnagi . </s> <s> Kui seatapupussil võiski sellise veristamisetööga midagi pistmist olla , siis vaevalt andis kujutleda husaari oma mõõka pikaldase jõuga vastase rinda torkamas . </s> <s> Juhtuksi selline olukord , siis moodustavad riided , rakmerihmad ja ribikondid igatahes palju olulisema takistuse , kui mingi teoreetiline haavast voolav veri . </s> <s> Samas , sepana teadis ta vaistlikult , et neid sooni on väga vaevane teha . </s> <s> See on vist kõige raskem taksitus kogu ta töös . </s> <s> Niisiis , miks relvameistrid neid siis ikkagi igal juhul tegid ? </s> </p>
<p> <s> Koolitatud insenerina teadis ta loomulikult piisavalt palju nii metallide tehnoloogiast kui tugevusõpetusest . </s> <s> Aga peamiseks meetodiks tõe avastamisel jäi ikka ja ainult kujutlusvõime . </s> </p>
<p> <s> Kui vana ta siis oli , ehk kaheksa või üheksa , igatahes päris algklasside klõmmar , kui ühel umbpimedal ja sajusel sügisööl siit nelja kilomeetri kaugusel asuvasse Anniste rahvamajja rändkino etendusele juhtus . </s> <s> Olevat maruvahva film . </s> <s> Oligi , " Robin Hood " . </s> <s> Nad vahtisid , suud ammuli , saamata õieti millestki aru , sest pilt oli vene keelde dubleeritud ja eestikeelsete kirjadega . </s> <s> Esiteks ei jõudnud nad siis veel selle tempoka madinapildi rütmis lugeda , teiseks aga olid need kirjad eraldi kirjakettal , mida mehaanik pidi sõrmega edasi lükkama , aga mehaanik oli purjus nagu Puka pritsimees ja subtiitrid olid sündmustest kord veerand tundi taga , siis jälle viis minutit ees . </s> <s> Juttu oli kuninga hirvedest , uljaspea tuli , tapetud hirv õlgadel ja viskas selle mingi vanamehe ette peolauale . </s> <s> Oli see nüüd siis kuningas ise või hoopis Sherwoodi šeriif , sellest aru ei saanudki , aga madinaks igatahes läks ja madinaga see pilt ka lõppes , kui mingi naisterahvaga kardinate taha kadumise läilamagus lõpustseen välja arvata . </s> </p>
<p> <s> Temavanused olid kõlkunud aina lepikusse riputatud mädanenud köite ja pesunööride otsas ning kõripõhjast röökinud , sest nii oli teinud kõigis neljas seerias sõjapäevil ameeriklastelt kingiks saadud Tarzan . </s> <s> Nüüd oli kord võidelda , ja loomulikult pidi relvaks olema mõõk . </s> </p>
<p> <s> Kõigist võimalikest mõõga aseainetest , nagu kepid , lauaservast saetud liistud ja muu selline , osutusid sobivaimaks vaarikavarred . </s> <s> Need olid kerged ja nendega ei saanud eriti haiget , sest liiga tugeva löögi korral nad lihtsalt murdusid . </s> <s> Ja neid oli palju . </s> <s> Õpetaja Eliste pidas kooli aia vaarikaistandused ideaalses korras . </s> <s> Kõik vanad varred lõigati armutult välja ja lasti kompostihunnikus kõduneda . </s> <s> Sealt andis valida . </s> <s> Ja selles võitlusviisis oli nõrgukesel , aga loomult kiirel Mehisel oma šanss silma paista . </s> <s> Nad avastasid peagi vehklemiskunsti põhisaladused ja rappisid ning torkisid oma vastaseid halastamatu õhinagi paar aastat ühtjärge . </s> <s> Sõrmed olid alailma vaarikaokkaid täis , aga see ometi midagi ei lugenud ! </s> </p>
<p> <s> Niisiis , mingi kaudne kogemus oli noorusest ju olemas . </s> <s> Ta vähemalt aimas , mida mõõgaga teha annab , kuigi muidugi see , mida filmis näidati , oli just niisama uskumise või mitteuskumise asi , kui kõik muugi , mida valgel linal näha võis . </s> <s> Näiteks ei suutnud neist keegi piisava täpsusega jäljendada Tarzani kisa . </s> <s> See oli nagu kättesaamatu ideaal . </s> <s> Ja mees sai alles täiskasvanuna teada , et filmis oli tegu mitmekordse helisalvestusega . </s> <s> Üks kõri ei saagi sellist mitmehäälset hüüdu esile tuua . </s> </p>
<p> <s> Filmis võidi ju näidata virtuoosset mõõgavõitlust , aga Lõvisüdame aegsel Inglismaal ei saanud olla kaasaegset kerget saablit . </s> <s> Ega ta mäletanudki , millised need selle filmi mõõgad just olid . </s> <s> Seda relva on palju kordi täiustatud . </s> <s> Viimati muudeti mõõka möödunud sajandivahetuse paiku . </s> <s> Tera muutus laiemaks ja soonte põhjad tasaseks . </s> <s> See keskosa oligi nagu plekist ja seda ümbritsesid tera esikülje ja selja võrdlemisi paksud kontuurid . </s> <s> Nimelt oli mõõk selleks ajaks juba kaotanud lahingurelvana tähtsuse . </s> <s> Polnud üldse oluline , et sellega võiks raiuda turviseid ja niita otsast päid . </s> <s> Pigem oli tegu valveteenistuseks vajaliku hoiatusvahendiga . </s> <s> Sellise kerge teraga oli mõõgavõitlus loomulikult hoopis kiirem , sellega võis ka inimese tappa , kui tabada katmata pead . </s> <s> Auandmisel ei väsinud käsi lootusetult kiiresti . </s> <s> Niisiis , see on kahekümnenda sajandi saabel . </s> <s> Võib-olla tõesti lõpuni arendatud vorm , aga seekord küll kõike muud kui elegantne . </s> <s> Husaarimõõk , kui põhirelv ei saanud selline olla . </s> <s> Sel pidi olema löögiinertsi . </s> <s> Samal ajal ei pidanudki ratsaväelase relv erilist virtuoosset vehklemiskunsti võimaldama , sest mis sa hobuse seljas ikka vehkled ! </s> <s> Lõvisüdame aegu , kui mõõk oli eelkõige jalaväe raierelv , pidigi ilmselt valitsema võrdlemisi robustne , raske ja pika teraga kühikmõõk . </s> <s> Sellega juba ei saagi vehklemiskunsti harrastada . </s> <s> Vehklemiseks oli loodud Itaalia rapiir . </s> </p>
<p> <s> Tema käesoleva töö jaoks tuli niisiis tera mass leida kompromissina operatiivsuse ja võimsuse vahel . </s> <s> Jälle kujutles mees seda käes ja sisetunne ütles , et vineerile joonistatud tera on ehk natuke liiga lai , aga parem oli eksida seda pidi , sest vähemaks võtta saab alati , mitte aga juurde anda . </s> </p>
<p> <s> Korraks kangastus tõepoolest ehtne tunne , kuid see oli peaaegu püüdmatu . </s> <s> Kui talle siia keegi sisse tungiks teda ohustama ... </s> <s> Millist terariista ta eelistaks ? </s> </p>
<p> <s> Mehis Seppmeister oli veendumustelt humaanne inimene . </s> <s> Seda vürtsikam oli tõdemus , et mees-mehe vastu relvaga välja astumine isegi kujutluses tal adrenaliini verre tõi . </s> <s> Selles oli midagi peaaegu erootilist . </s> </p>
<p> <s> Siis aga tuli üleni valge tolmuga kaetud lord Astor . </s> <s> Ta köhis ja pühkis silmi . </s> <s> See vana lubimört , raisk ! </s> </p>
<p> <s> Raieava lagi oli ohtlikult logisema hakanud . </s> <s> Iga järgmine välja võetud kivi võis varingu kaasa tuua , ja Villu tuli teist nõuga appi kutsuma . </s> <s> Koos nad siis uurisid ja leiutasid , kuni toestuse viisi välja mõtlesid . </s> </p>
<p> <s> Siis istusid nad planguvirnal ja Lord tegi suitsu , hoides sigaretti pöidla ja esimese sõrme vahel , varjates peoga hõõguvat suitsuotsa , nagu seda teevad sõdurid , vargad ja vangid . </s> <s> Äkki oli Grönholm tal siin suitsetamise ära keelanud ? </s> <s> Seda kinnitas ka käeviibe , millega sõber püüdis suitsupilvekest hajutada . </s> </p>
<p> <s> Sellest teadmisest hakkas Mehisel ebamugav , sest tema jaoks olid nii Villu kui Valle mõlemad ühesugused semud . </s> <s> Nende kahe mehe omavahelise suhte tõttu tundis ta end Astori ees reetjana . </s> <s> Söandamata otse küsida , oli ta vaikselt veendunud , et maksab Grönholm Lordile mis ta maksab , igatahes ei sa see tasu olla vääriline niisuguse ebainimliku töö eest . </s> <s> Siin oleks vaja olnud kompressorit ja piikvasarat . </s> <s> Seegi raputav instrument sööb õhtuks käed otsast ! </s> </p>
<p> *** </p>
<p> <s> Kõige muu kõrvalt tuli tal ikka ja jälle oma pusside juurde tagasi pöörduda . </s> <s> Neid lihvides ja poleerides , teraroogudele lukke valades , puidust peatoorikuid tahudes ja neid hiljem jämedal käial töödeldes oli tal vabadus lasta mõtteil hulkuda , kuhu need vaid ise tahtsid minna . </s> <s> Ja äkki seisis ta rinnutsi vastamisi Erma Tõnniga , loengupausi tudengivägi nende ümber sagimas ja melumas . </s> <s> Ammuilma ei kartnud Mehis enam seda valgepäist jõmmi , kes Alepõllu päevil oma suuremat kasvu ja jõudu meelsasti su kukil lösutamiseks kasutanud oli . </s> <s> Tuli seljatagant , vajus sulle otsa nagu jahukott , muljus su koolipingi kitsasse vahesse ja haises selle juures nagu tõhk ning teravmeelitses mitte just kõige sädelevamal moel . </s> <s> Mehis oli temast juba seitsmendas klassis mööda kasvanud ega lasknud siis enam enda kallal jõudu pruukida . </s> <s> Ammugi siis nüüd , kus ta poole pead pikem oli . </s> <s> Ja ega Tõnn teda lausa ähvardanudki . </s> <s> Tahtis vaid teada , kes oli too brünett , kellega ta Mehist ühika ees näinud oli . </s> </p>
<p> <s> Teatav üllatus , ja mitte just meeldivaim , pidi tudeng tunnistama . </s> <s> Sest mis ka polnud Märdi pulmas , see kõik oli olnud vaid blondi plika kapriis ja mitte midagi polnud sellele järgnenud . </s> <s> Mehis oli sealt pulmamajast ära tulnud , üksinda Kehrasse rongile kõmpinud . </s> <s> Mingeid lubadusi ei pidanud ta andma . </s> <s> Tal polnud veel isu ennast kellegagi tõsiselt siduda . </s> <s> Mis asja pidi Tõnnil olema mingi brünetiga ? </s> <s> Selles toonis lihtsalt poisid omavahel neist asjadest ei rääkinud . </s> </p>
<p> <s> Silme ette tuli see valgetverd noormees oma ilusate , tugevate ja korrapäraste näojoontega , teatava kraadini juhmi eneseuhkusega , väljakutsuvalt nõudliku olekuga , mingi kujutlusega aastakümnete tagusest korporantlusest . </s> </p>
<p> <s> Mehis oleks võinud talle seletada , et korporatsioonides olid küll duellimõõgad olemas , aga mingi vabakütina ei käitunud buršid ometi . </s> <s> Nende duelle reglementeerisid kindlad tavad . </s> <s> Ja kõik see oli üksnes stiliseeritud jäänuk vanadest saksa kommetest . </s> <s> Tegelikult oleks ta Tõnni väljakutse päris hea meelega vastu võtnud , sest oli koolipõlves kindlasti palju kiirem ja osavam . </s> <s> Nii ta teise pärimise peale , et kas tema ikka teab , kuidas auaasju lahendatakse , turtsakalt vastas — kui keegi härra Erma peaks teadma , mis on au , siis olge nii lahked ! </s> <s> Aeg , koht ja tingimused ... </s> <s> See tundus pööraselt tobe — mingi kuueteistaastase plika pärast , kes talle kusagil külge kleepis ! </s> </p>
<p> <s> Löömaks neil siiski ei läinud . </s> <s> Selle asemel ilmus mõne aja pärast lagedale printsess isiklikult . </s> <s> Kõike sellega seotut mees enam ei mäletanud . </s> <s> Ta oli naljatades üle libisenud brünette puudutavatest küsimustest , oli vist öelnud , et igaühel pole sellega asja , oli õlgu kehitanud , kui piiga oli lubanud küüntega silmi kratsida ... </s> <s> Mitte temal igatahes , vaid mingil hüpoteetilisel brünetil . </s> </p>
<p> <s> Neiu oli nii pagana säravalt ilus , sel kargel ja härmatisest sädeleval talvepäeval , mida Tallinnas vaid haruharva ette tuleb . </s> <s> Nad olid jalutanud Kadriorus ja Hundikuristiku sillal suudelnud . </s> <s> See igatahes ei olnud enam mingi koolilapsemusi , vaid Tiiu oli talle keele suhu ajanud ja kaksiratsi ta põlve otsas väänelnud . </s> <s> Ja poiss oli keset seda hingematvat ja poovat protseduuri mõttes kiiresti püüdnud tehioludele lahendust leida . </s> <s> Aga lahendust ei olnud . </s> <s> Kummalgi polnud linnas mingit privaatpinda , ei alalist ega isegi mitte sellist , mida paariks tunniks kasutada saab . </s> <s> Ja linnalähedaste jaamas piigat rongile pannes oli ta natuke haisvas elektrirongi tamburis pehmeks ja nõutuks muutunud tüdrukule suusoojaks lubanud , et muidugi pole tal nüüdsest mingid brünette , muidugi ... </s> <s> Tiiu ei uskunud seda , oli mureliku ja ühtlasi andunud olekuga . </s> </p>
<p> <s> Pea kuklas ja tudengimütsi nokk taeva poole , oli kutt laialt taaruval kõnnakul läbi videvikku vajuva linna kõndinud ning vilet visistanud . </s> <s> Paneb ikka särama küll , kui rõõskroosa blondiinikene sind tasku on otsustanud panna ! </s> </p>
<p> <s> See kõik ei takistanud tal leidmast end aeg-ajalt mõnest võõrast voodist , kuhu teinekord isegi hommikukohv toodi . </s> <s> Pikk , tõmmu tudeng kõlbas teatavat sorti naistele just nimelt tehniliseks armukeseks , selliseks , keda kutsutakse , kui abikaasa on komandeeringus , kui sõbranna on maale sõitnud , kui on natuke raha , et kõrtsi minna või teatripiletid . </s> <s> Temalt ei oodatud mingeid truudusevandeid , kuni ta ikka veel tudeng oli ja arvete maksmise ajal vaid nõutult naeratama pidi . </s> </p>
<p> <s> Samas nad said Tiiuga aeg-ajalt kokku ja käisid suudlemas . </s> <s> Vahest istusid ka mõnes kohvikus , jäätis nina ees , ja Tiiu käitus nagu tõeline abikaasa , nõudlikult ja väljakutsuvalt . </s> <s> Oma plikaea kohta oli ta igatahes vägagi küpse olekuga . </s> <s> Poiss vaatas teda nagu meeldivat naljanumbrit . </s> <s> Ta ei osanud küsida endalt , mis saab suvel , kui talle diplom kätte antakse . </s> <s> Nii tuli talle suure üllatusena , kui tol mälestusväärsel päeval aulas kogu Ermade vahmiili kohtas . </s> <s> Valges kleidis Tiiu roosade roosidega oli asjakohane , aga Märt oma täislastis naisega , Erma Ervin ja raskelt õõtsuvate volüümidega ning mossis ilmega tulevane ämm olid liiast nii talle endale kui emale , kes natuke eemal seisma pidi ja ootama , kuni mölder-pagar tema poja õlga klopib ja tulevaseks eluks õpetusi jagab . </s> <s> Tõnn oli puudu , mõtles Mehis muigamisi . </s> <s> Tema aktus pidi olema nädala pärast , aga tegelikult lükkus järgmisse suvesse , sest teravdatud aumõistega buršil oli mõningaid likvideerimist vajavaid võlgu . </s> </p>
<p> <s> Ühte ei lasknud Mehis neil ometi teha . </s> <s> Jah , tänan , aga tal on täna tõesti võimatu Nõmmele tulla ! </s> <s> Või perekondlikku pidu pidama ! </s> <s> Ta viis ema kuhugi viisakamasse söögikohta , võttis vaikselt muheledes vastu nii õnnitluse kui imestava küsimuse , mis tal Ermadega asja . </s> <s> Ei midagi , oli ta öelnud . </s> <s> Neil paistab temaga asja olema . </s> <s> Ta aimas ema pilgu all mingeid õpetussõnu vajamatagi , kui hukutav oli see lõks , mis nüüdsama tema taga kinni plaksatamas oli . </s> <s> Kui sa tead , kes oli Agamemnon , kui oled kuulnud midagi Fienze koolkonnast ja Modiglianist , on Ermad sulle sama , mis DDT kärbsele . </s> <s> Aga muidugi on üks diplomandist tudeng liiga ülbe ja enesekindel , et sellest ohust järeldusi teha ! </s> </p>
<p> <s> Sel varasuvisel päeval siin vanade rõskete müüride vahel lihvimisklotssiga pussitera nühkides tuli talle eredalt silme ette see väheldane söökla , linadega kaetud lauad , tuttavad ettekandjad , päike akende taga keskaegsete müüride kohal ... </s> <s> Ja see tumedapäine naine tema vastas , tema imelised , rahustavad ja mõistvad hallid silmad , ta hääletoon , see ühtekuuluvuse tunne ja selles ema kartus kaotada poega , kes sellest päevast alates oli tegelikult temast sõltumatu . </s> </p>
<p> <s> Isa oli omad asjad lõpuks korda saanud ja juba mõnda aastat ka tööl käinud . </s> <s> Rahalises mõttes oli neil nüüd palju kergem olukord , aga oma perekonda ei sulanud see kaua üksinda ringi ekselnud mees kunagi , vaid jäigi külaliseks . </s> <s> Nii polnud teda tänagi siin . </s> <s> Mehise diplom , oli ikkagi puhtalt ema teene . </s> <s> Poiss ise oleks vabalt ka töömehe teega leppinud , sest juba siis teadis ta selgelt — seda , mis teda tõeliselt tõmbas , polegi kusagilt õppida . </s> </p>
<p> <s> Tal oli nüüd asjalik eriala ja tulevane töökohtki ootamas . </s> <s> Niisama ei lastud suurest koolist kedagi minema kõndida , vaid riiklik komisjon suunas su õpitud erialasele tööle . </s> <s> Ja sellest hetkest oleks ta võinud omandatud teadmised kimpu siduda ja allavett saata . </s> <s> Praktilises elus olid need täiesti tarbetud . </s> <s> Inimene , kes on küürutanud adiabaatide ja isotermide joonteparvede kohal veeauru diagrammi rägas , kes võiks tunde rääkida sünkroonmasina ankrureaktsioonist või erinevate rauasortide hüstereesisilmuse eripäradest , pidi hakkama kontori paberimäärijaks , kelle peamiseks mureks oli see , kuidas purjus brigaadi töölt nii eemal hoida , et ülemused asjast haisu ninna ei saaks . </s> <s> Just täpselt nii ! </s> <s> Kui muutusid meeste vastu õigustatult nõudlikuks , oli su ekspluatatsioonibrigaad varsti laiali , sest neid töökohti , kus ei nõutud nii ebainimlikku asja nagu töö ajal kaine olemist , oli jalaga segada . </s> <s> Lasid nad joomastena tööle , vastutasid oma kaelaga võimaliku surmajuhtumi puhul . </s> <s> Tegu oli ju kõrgepingeseadmetega . </s> <s> Andsid neil rahulikult juua , said karistada oma ülemuste käest . </s> <s> See valikugamma oligi , mida pidi tulevane meister valdama , ja jätame hüstereesid ja reaktsioonid rahulikult raamatute kaante vahele ! </s> </p>
<p> <s> Selle eest tasuti kuninglikult . </s> <s> Ta sai ühiselamutoa ja üheksakümmend rubla kuus . </s> <s> Iseseisvaks eluks oli seda enam kui küllalt . </s> <s> See tähendab , et ega selle rahaga end eriti riidesse ei pannud ja restoranis ei söönud , aga ära kuidagi elas . </s> <s> Ja sellest talle piisas , kui samal ajal võis end peaaegu muidu raamatutesse matta , kui kunstinäitusi ja teatrietendusi vaadata sai , kui võis istuda sügavas keskendumises puhta paberilehe taga ja hoida pliiatsit selle kohal , nautides ette sündivat sõna . </s> <s> Esimest korda elus oli tal oma tuba , kus mitte keegi ei saanud teda segada . </s> </p>
<p> <s> Loomulikult kostis maja läbi . </s> <s> Purjus riiuhääli , perekonnatülisid , laste nuttu ja tõukeratta tärinat koridoris oli enam , kui küll , aga seda võis rahulikult ignoreerida . </s> </p>
<p> <s> Koputust uksele võis ju ka ignoreerida , aga selleks polnud nagu põhjust . </s> <s> Mitte keegi polnud talle veel siia külla tulnud , ja ta avas ukse ning seisis rinnutsi lõkendavate põskedega piigaga , kes näis õitsevat oma gladioolidega võidu . </s> </p>
<p> <s> Noor insener Mehis Seppmeister mängis oivalist võõrustajat . </s> <s> Ta keetis emailkausis kohvi , sest kannu tal veel ei olnud . </s> <s> Tal oli kaks teeklaasi ja kaks külmroataldrikut , millele sai panna tüdruku toodud kohupiimapiruka . </s> <s> Ja tal oli kraanikausi all kapis pika kaelaga roheline pudel , milles " Rieslingi " nimeline kuiv vein . </s> <s> Gladioolidega oli raskem . </s> <s> Piimapudel oli nende lopsakate lillede jaoks liiga kerge ja kippus küljeli . </s> <s> Ta pidi selle isoleerpaelaga radiaatori ribi külge siduma . </s> </p>
<p> <s> Akna taga oli varasügise kahvatusinine avar taevas ja mõned roostetanud terasportaalid juhtmekimpudega . </s> <s> Jõutrafode umin saatis seda idülli , kui nad esmalt kohvi ja veini jõid ja siis äkki kušetile vajusid . </s> </p>
<p> <s> Senini oli suhete algataja alati Tiiu olnud , kuid siin läks asi korraga sassi . </s> <s> Keset kõige meeletumat rüselust , kui poisi aru juba kaunis kadunud oli , hakkas plika äkki tönnima . </s> <s> Ei ja ei ja eiiii ! </s> </p>
<p> <s> Mõrult muigav vanamees tahtis teada , kas seegi oli strateegia ? </s> <s> Ta ei uskunud seda hästi , aga igatahes teenis see auga täispreemia jagu punkte välja , sest kas mees ikka oleks muidu end nii jäägitult vastutavana tundnud ? </s> <s> Aga nüüd , kus tal sel ja veel mõnel järgmiselgi korral plika tervena minna lasta tuli , muutus asi lõpuks peaaegu auküsimuseks . </s> <s> Nii et sel varatalvisel õhtul , kui radiaatoreist õhkus kodusust , kui naabrite radioola mängis õhukese vaheseina taga aina ühtsama igatsevat muusikapala , kui neil polnud laual mitte hapu riesling vaid roheline šartröös ja kui pistikupesa nende kušeti kõrval ohkas ja magusvalusalt ägas , ei kõhelnud tema küll enam hetkegi , maksku see siis , mis maksab . </s> <s> Ta teadis ju hästi , et süütus maksab vabaduse . </s> <s> Ja maksiski ! </s> </p>
<p> <s> Mees tõusis töölaua taga püsti ja lennutas käsil oleva pussitera üle toa riiuli tugiposti nii mis naksus ! </s> <s> Siis ta ohkas , hõõrus rusikatega silmi ja ümises endale : " Segi hakkad minema ! " </s> </p>
<p> <s> Oli täiesti võimatu jääda pikemaks siia paksude müüride vahelisse vaikusse . </s> <s> Hing kippus rinnakorvi purustama . </s> <s> Ta lukustas uksed ja astus lindude laulust sillerdavasse tuulisesse ning sooja päeva . </s> </p>
<p> <s> Toomingad olid äraõitsemas ja sirelid alustasid . </s> <s> Oli see meeletult ilus ja valusat üksinduspiina tekitav aeg . </s> <s> Ta kõndis sirgelt üle tee ja läbi pargi , leidis pajupõõsaste vahelt rajaotsa , mis viis kitsale palksillale ja seda kaudu teisele jõekaldale . </s> <s> Siin , väljaspool parki , kuid ikka veel suure parkmetsa alal olid end puude vahelistele lagendikele peitnud mõned elumajad , mis uppusid õitsvatesse aedadesse . </s> <s> Siin küll ei andnud maaelu allakäik end millegagi tunda . </s> <s> Need olid inimeste päriskodud , mida ei jäeta maha . </s> </p>
<p> <s> Jalgrada sukeldus tihedasse kuusikusse ja jõudis välja Virgalast mööda viivale maanteele ning üle selle segametsa , mida kutsuti Katkuväljaks . </s> <s> Mööda omal ajal palju kordi käidud ja nüüdseks juba peaaegu olematuks muutunud radasid jõudis ta Alepõllu väljade teise serva , kust põlluvaheteed mööda jäi koolini kõigest pool kilomeetrit . </s> <s> Vihaselt kõõritades möödus ta paremale käele metsa serva jäävast väikesest majast . </s> <s> Niisiis , Ando ... </s> </p>
<p> <s> Mõne aja pärast seisis ta kooliaia kitsilt õitsevate vanade õunapuude all . </s> <s> Ta vaatas ümbrust ja püüdis endas tabada üht heli . </s> </p>
<p> <s> Mees mäletas , ema oli linnast tulnud , ja ta olek oli sügavalt õnnetu . </s> <s> See polnud siin , see oli vanas kodus , poiss oli siis veel kuuene . </s> <s> Ja mingi põhjenduseta , kuidagi nagu niidetult oli ema äkki voodisse viskunud , näoli padjas nuuksunud , kuni lapse hoolitseva pärimise peale seletama pidi . </s> <s> Neil tuleb ära kolida , sinna põrgu taha lagedale , Alepõllule ! </s> </p>
<p> <s> Kõik oli ju alati seal samas paigas olnud , kodu ja vanaisakodu ja ... ja ... </s> <s> Ja nii ta siis oligi äkki hingetuna läbi hüsteerilise krambi õhku õõksunud . </s> <s> Oli vappunud ja röökinud ja hullunud , sest kõik , mida ta üldse kujutleda oskas , oli olnud seotud selle ainsa paigaga maa peal , kus iga puu , iga kivi ... </s> </p>
<p> <s> Tal oli piinlik veel tänagi sellele mõelda , sest niigi õnnetuse viimasele piirile jõudnud emale kukkus kaela veel vaata et lämbuv poeg . </s> </p>
<p> <s> Haridusosakonna otsus õpetaja teise kooli üle viia tähendas sisuliselt ühe perekonna lõppu sest ennast varjav mees ei saanud ju keelutsooni kaasa tulla . </s> <s> Aga lapse jaoks oli see mitte perekonna vaid maailma lõpp . </s> <s> Nii ta vähemalt uskus . </s> </p>
<p> <s> Nüüd , siin lagedas ümbruses vanade haigete õunapuude vahel seistes , mõtles mees , et nii saksa kui vene keeles on sõna väli alati militaarse maiguga . </s> <s> Feld ja ???? . </s> <s> Eesti keel proovis seda militaarsust küll üle võtta , aga see ei hakanud kõlama . </s> <s> Vene keeles , mille tähendusnüansse mees paremini mõistis , on seesama ???? päris kindlalt tapluse , kannatuste ja surmaga paaris . </s> <s> Vaevalt võis laps seda keelevarjundit tunnetada , aga siin lagetasases ümbruses näis talle alati varitsevat mingi saatuslik hädaoht . </s> <s> See oli esimese hetke mulje , ja see karmi tõe hingus oli siiani seda paika saatmas . </s> </p>
<p> <s> Tegelikult oli see olemuselt täiesti täpne tõde . </s> </p>
<p> <s> Sel neljakümne üheksanda sügisel oli just lõppenud siitkandi rahva omavaheline arveteklaarimine . </s> <s> Virgala mõisasüdame maad olid jagatud asunikutalude vahel kahekümnenda aasta paiku . </s> <s> Moonaklus andis veel tublisti tooni . </s> <s> Siin polnud kujunenud püsikindlat ja alalhoidlikku külaühiskonda oma sajandite taguste traditsioonidega , oma raskete reeglitega , kuidas peab inimeste hulgas elama . </s> <s> Suletud , sunnismaine külakeskkond ei andnud sulle ealeski andeks , kui nende tavade vastu eksisid . </s> <s> Aga endised moonakad seda kunsti vist ei vallanud . </s> <s> Miks muidu järgnes neljakümnenda punasele puhastusele neljakümne esimesel sakslaste režiimile toetuv tasumine ? </s> <s> Selle järel omakorda neljakümne neljandal-viiendal uus punane terror , mille vastuseks polnud enam uut riigikorda võtta , vaid käiku läksid õlgkatustesse peidetud vintpüssid . </s> </p>
<p> <s> Täiskasvanu mõistis , laps ainult uudistas , miks küll koosnesid külad vaid vanaeitedest ja lapsepabulatest . </s> <s> Ja miks need inimesed vahtisid igat vastutulijat altkulmu nagu metsahundid . </s> <s> Sellesama Ando isagi oli purjuspäi püssi paugutanud . </s> <s> Isegi poisi ema olevat oma abikaasa eest haavatuna metsa jooksu pääsenud . </s> <s> Mees ise oli nende siia kolides juba kaugel teisel pool suurt Vene lagendikku . </s> <s> Mehis ei teadnud ega tahtnudki teada , kui palju elusid ta arvel olla võis . </s> <s> Küla neid võõristas ja poisil ei olnud kellegagi sõbruneda . </s> <s> Selle pärast ta tuligi koolimaja juurde nagu näljas metsloom ligineb inimese elupaigale ... </s> </p>
<p> <s> Ta mäletas , see tedretäpiline , väikese püstninaga nägu , kus alati säras lihtsameelne kavalus ja elulust ... </s> <s> Ta tahtis olla juht ja eestvedaja ja vedas enamasti kolhoosi aiandisse kurgivargile või kasvuhoone klaase lõhkuma ... </s> <s> Tegelikult oli ta hingelt siiski päris hea poiss , ainult et sel headusel olid mõned väärtushinnangud natuke teised , kui Mehis neid endale lubada oleks saanud või tahtnud . </s> <s> Koos oli metsaonne ehitatud ja varesepesi rüüstatud . </s> <s> Külas munavargil Mehis kaasas ei käinud , kuid sõi küll tuhas küpsetatud mune , sest ei leidnud mingit võimalust äraütlemiseks . </s> <s> Koos oli vintpüssi kärbikust paugutatud , oli kraavipõhjas lösutatud , et kuulda , kuidas üle pea lastud kuulid niutsatavad . </s> <s> Ja mehele tuli silme ette üks hetk mõtlikult pilves taeva ja tasa hingava metsaga , kui ta , näinud , et Ando sihib seekord liiga madalalt , lausa kraaviperve , mille mõne kämbla paksuse mullakamara taga maoldas teine mängukaaslane , väheke atu Olev , lasu hetkel kõrvalt relvaraua üles lõi . </s> <s> Samas sihtis kärbik temale rinda ja Ando parem käsi tegi lukuga nii harjunud liigutuse , kergitas käepideme üles , tõmbas selle enda poole , mille juures suitsev padrunikest metalse kiljatusega kõrvale lendas , lükkas ette ja selle juures oli näha , kuidas padrunit rauda tõukav lukk raskemalt liigub . </s> <s> Käepideme alla vajutamine nõudis pingutust , sest see vinnastab vedru . </s> </p>
<p> <s> Pigem arakene , kui mingi kangelane , oli Mehis enda pluusi lahti nööpinud . </s> <s> No proovi ! </s> <s> Proovi , kuradi siga ! </s> </p>
<p> <s> Palav hoog käis üle vanamehe turja , sest ühe hetke oli Ando silmis tõde , teadmine , et miski ei takista tal esimest sõrme kõverdamast ... </s> <s> See niitkael , see Idu , kes ei tohtinud suud lahti teha , ilma et riskiks peksa saada , keda tema oli armu pärast kampa võtma nõustunud , astub avalikult välja ! </s> <s> Sõrm oligi värahtanud , päästiku vabakäigu ulatuses liikunud , ja sellel viimasel millimeetril peatunud . </s> <s> Ta oli kõrvale pöördudes pomisenud , et eks me veel näe ... </s> <s> Kärbiku rihmaga üle õla visanud , pöördus Ando ära ning hakkas minema . </s> <s> Ja kraavist välja karanud Olev oli seda kõike ammulisui pealt vaadanud . </s> </p>
<p> <s> Midagi hullemat polnud saatusel loodetavasti enam varuks mälu kolikambreist esile kraamida ... </s> <s> Vanamees kehitas õlgu ja pomises midagi segast . </s> <s> Ta ju teadis , see hull mõte astuda paljakäsi välja relvastatud poisikese vastu viisil , mille eest oleks igal juhul pidanud karistada saama , ei olnud mingis mõttes tema isikliku vapruse ilming . </s> <s> Lihtsalt Tondi sõjakool ja üks kuue jämeda sambaga maja Tartus vormisid inimesi selles suunas , et mõnel hetkel pidid nad käituma arutult . </s> <s> Mehis oli selle hulluse endale sisse söönud koos paljude muude tõekspidamistega , millele ta mingeid arukaid põhjendusi leida ei osanud , kui välja arvata see tühine asi , et kogu õhtumaa maailmavaate väärtuslikum osa ei saaks nendeta olemas olla . </s> </p>
<p> <s> Jalaga aiamulda vagu vedav ja pead vangutav vanamees teadis praegu , ja küllap teadis ka poiss , kes selle tembuga hakkama sai , mis Andol meeles oli mõlkunud . </s> <s> See kummitas tal aina kõige taga . </s> <s> See oli isa . </s> <s> See oli teadmine , et mees oli tapja , ja suutmata midagi mõistlikku mõelda , oli ta aina kusagil teadvuse piiril valmis proovima , mis siis ikkagi on keelust üleastumine . </s> <s> Tema , Mehise , kraavis lamades tulistas Ando alati paraja varuga üle . </s> <s> See oli iseenesest selge . </s> <s> Aga Olev oli isata , tal oli kretiini maine , kuigi ta polnud vist muud , kui vaid omapäi jäänud põngerjas , lihtsalt väheke arengus takerdunud . </s> <s> Väikese riivaka korral oleks poiss suu pidanud , raskema haava puhul kindlasti korranud koos valmis mõeldud valet . </s> <s> Ja kui juhtub ... </s> <s> Noh , siis seda Idu oleks ju andnud kindlasti hirmutada , ja kes teeb pärast kindlaks , kuhu üks loll poiss külas kadus ... </s> </p>
<p> <s> Muide , see lugu ei olnud küll põhjus , miks Mehis kõõrdpilgul metsaserval lösutava halli majaköksi poole vahtis . </s> <s> Tegelikult sidus see neid tookord hoopis tihedamini ühte . </s> </p>
<p> <s> Majale lähenedes märkas ta , et lahtimurtud akna juurde viib rohus märgatav rada . </s> <s> Kes veel sellest majast rahu ei saa ? </s> </p>
<p> <s> Radiaatoreil on pronkskraanid , aga need paistsid küll kõik alles olevat , ja ega neid niisama lihtsalt kätte saakski . </s> <s> Ei olnud lõhutud muudki . </s> <s> Klaasid olid akendel ees , vana mööbelgi enam-vähem alles . </s> <s> Sammud kõmasid õõnsalt ja heidutavalt . </s> <s> Klasside uksed avanesid , nagu vanastigi . </s> <s> Ükski neist polnud lukus . </s> <s> Koolipingid olid küll hoopis teised , kui tema ajal. </s> <s> Mitte ainsatki tuttavat ei tulnud ette . </s> <s> Polnud aniliintindi lõhna , ja ka värsket ammoniaaki mitte . </s> <s> Kuivkäimlate hõng oli mahajäetud majadele omane , natuke tülgastust tekitav , mitte silmi veele võttev , nagu kunagi . </s> </p>
<p> <s> Niisiis , see oli ikkagi kolmandas , mitte teises klassis , taipas mees selle ruumi uksel seistes . </s> <s> Ta oli mõelnud , et teises , kui neid kord keset koolipäeva kartuleid võtma käsutati . </s> <s> Aga kohamälu tõi silme ette just selle sama klassiruumi ja nende kirju karja . </s> <s> Kolmandas , viiekümne esimese sügisel , üheksased . </s> <s> Väljas oli ladinal vihma sadanud , siis oli ennelõunal lörtsiks pööranud . </s> <s> Kolmkümmend pampjalga kõige oma kooliriietega ja kingadega oli rivisse käsutatud ja Virgala pargi kõrvale väljale kartuleid võtma aetud . </s> <s> Põllud olid valged , ainsagi mustendava laiguta . </s> <s> Seal aga seisid keset valget lagendikku mustunud kartulipealsed . </s> <s> Meetrisirkliga mõõdeti maad välja , kästi paaridesse võtta . </s> <s> Ja tema , kui vihatud Idu jäi üksi . </s> <s> Kahe hobusepaariga ringlevad kartulirootorid puistasid selle savisongermaa iga natukese aja tagant üle uute mudapallaratega , mis endast pidid kartuleid kujutama . </s> <s> Ta rabeles enda hingetuks , suutmata siiski teistest kaks korda nobedam olla ja sai hobusemeestelt aina sõimata , et eest ära ei jõua . </s> </p>
<p> <s> Haa ! </s> <s> Seal oli ju Zinaida Jänes , Virgala Partisani esinaine , meenus korraga . </s> <s> Jõuline ja tüse nahkkuues ja kroomsäärikutes Partisani Iida , kes endale mingi pillirookepikese otsa kinnitatud nahklapatsiga vastu säärikuid plaksis , selles kliisterjas poris edasi-tagasi marssis ja räuskas : " Kuradi kulakuvõsud , tarvis teid kõiki Siberisse saata ! " </s> </p>
<p> <s> See ei olnud isegi mitte hullemaks mõeldud , vaid täiesti ehe elamus , teadis Mehis Seppmeister ja leidis , et ta käed on ikka veel sellele mõeldes rusikas . </s> </p>
<p> <s> Kas see tonn või paar kartuleid , mille külm pealegi samas põllul ära võttis , oli seda väärt , et klassitäis väikseid lapsi oma kooliriided ja jalanõud hukka ajaks , et neil käed nagu lillad tohlud külmast kortsu kisuksid ? </s> <s> Ja milleks see ratsapiits ? </s> </p>
<p> <s> Too markantne nähtus oli siia aasta tagasi kolhoosi jalule upitama saadetud . </s> <s> Oma karjääri alustas ta sellega , et nuhkis välja kunagise vangilaagri loo . </s> <s> Nimelt olid sakslased andnud sõjavange appi taludesse põllutööle . </s> <s> Mis see elu ka neil olla ei võinud , kuid kaheldamatult oli see vaestele nälginud poistele parem , kui kusagil suures laagris düstroofiast ja tõbedest kõngeda . </s> <s> Töölooma on taludes alati ikka toidetud , millised ka muidu suhted kusagil olla ei võinud . </s> </p>
<p> <s> Laagris puhkes uute tulijatega kaasa toodud tüüfus ja mitu neist vangidest suri . </s> </p>
<p> <s> Zinaida Jänes laskis " organeil " välja selgitada nood sundomakaitse talumehed , kes olid toona vangivalvureiks . </s> <s> Mehed pandi tüüfusehaudu lahti kaevama . </s> <s> Kondid viidi Virgala parki rajatud vennashauda , maeti mürtsuva muusika ja kõlavate kõnede saatel maha , kunagised vangivalvurid kadusid aga mingi kärata külast , ja vähemalt nii kaua , kui Seppmeistrid seal kandis elasid , ei tulnud üksi enam tagasi . </s> <s> Olevi isa oli üks neist , meenus Mehisele . </s> </p>
<p> <s> Õnnetus kutsub peksma , mõtles vanamees kibestunult , kui see tänase meenutuse valgusse seada . </s> </p>
<p> <s> Niisiis , Zinaidaga ei vaieldud . </s> </p>
<p> <s> Isu sai otsa siin kõlekülmas majas ringi kolamisest ja Mehis ronis välja hullult lõhnavasse ning õitsevasse , lindude laulust keevasse suvepäeva . </s> <s> Vahtides oma kinganinasid nagu jälgi ajav hagijas , hakkas ta mõtlikuna tagasi kõmpima , kuni korraga naerma plahvatas . </s> </p>
<p> <s> Tema sai vähemalt veidi oma arveid tagasi teha . </s> <s> Kümme aastat hiljem siin samas Alepõllu ja Virgala mail sügisestel põllutöödel ... </s> <s> Neile oli lubatud seekord kindlasti palka maksta . </s> <s> Polnud enam see aeg , kus maa pidi orjade tööst jõukaks minema . </s> </p>
<p> <s> Tema oli üks lülivanemaist , vist mingi viie nooruki kamandaja . </s> <s> Ta küsis , kas härrased suvatsevad teenida ? </s> <s> Ja ta oli dikteerinud tempot , mida vaid üheksateistkümne aastased suudavad murda , kui tahtmine tagant tõukab . </s> <s> Nädala möödudes olid nad tuhat rubla söögivõlgu . </s> </p>
<p> <s> Ta oli saanud hinnete ja normide raamatut varemgi lapata ja näitas küünega rida vedades — kärbise tegemine on see töö , kui mees võtab hargiga vaalust ja tõstab heina puudele . </s> <s> Kõik muu normitakse eraldi — redelite kohalevedu ja ülespanek , keskmine kokkukandemaa , riisumine ... </s> <s> Liivaveol on tonn-kilomeetri tasu ainult selle eest , et laadijad koorma otsas kaasa sõidavad . </s> <s> Peale ja mahalaadimine on see , mis maksab . </s> </p>
<p> <s> Kui neid edaspidigi sel viisil kavatsetakse palgaarvestusel petta , siis ei tee nad tänasest päevast enam mitte üht kõrt kõveraks . </s> </p>
<p> <s> Verise minevikuga kolhoosidiktaatorist paks vanamoor puhus nagu pull ja käskis neil oma kondid kontorist koristada . </s> <s> Mingit saladust tegemata kuulutas läbirääkimistelt naasnud delegatsioon tudengiteväele — kes veel liigutab , saab vastu pead , nii et homme ei lähe saabas jalga ! </s> </p>
<p> <s> Kolme päeva pärast pakkus Iida kompromissi . </s> <s> Tehku nad normipäev päevas , sellega saab toiduraha tasa . </s> <s> Noorte röövlite kari võttis teate rõõmuhõisetega vastu . </s> <s> Normipäev nende käes ! </s> <s> Vahest kulus isegi paar-kolm tundi , aga alati olid nad vähemalt lõunaks õhtul . </s> <s> Kõige kiiremini saadi hakkama viiekümne viie minutiga . </s> <s> Nahad alles auramas , astusid nad , hangud nagu püssid õlal , sõjalises õpitud rivisammu , kui Zinaida neile väljade vahel vastu juhtus . </s> </p>
<p> <s> " Maal hädasti vaja on meid , " röökis see sulastearmee laulda . </s> <s> " Noort jõudu on kõikjale tarvis . </s> </p>
<p> <s> Noort jõudu ja võitlevaid südameid </s> </p>
<p> <s> Maal ootavad põllud ja farmid . </s> </p>
<p> <s> Kodumaa nüüd kutsub meid , </s> </p>
<p> <s> Rahvas kutsub seltsimeest . </s> </p>
<p> <s> Võitlusesse viib Partei </s> </p>
<p> <s> Külluse ja õnne eest . " </s> </p>
<p> <s> Kaheldamatult oli Partisani Iidalegi tuttav see " Noorte entusiastide marss . " </s> <s> Näost paksult pilves , tahtis ta teada — kas nii vara juba lõunale . </s> </p>
<p> <s> " Mitte lunale , seltsimees , esimees , vaid õhtule . </s> <s> Normipäev on täidetud ! " </s> </p>
<p> <s> Vahest jälle rabati nagu hullud hilise õhtuni . </s> <s> Kui osakonnajuhataja ilusti ära rääkis , et on vaja . </s> </p>
<p> <s> " No kurat , sante on ikka aidatuid , aga ärge tulge võimuga käsutama ! " </s> </p>
<p> <s> Aasta pärast valis rahvas Iida esimehe kohalt vägisi maha , kas just ainsa partei poolt õnnistatud mõisavalitsejana tervel Eestimaal , aga esimesena kindlasti . </s> <s> " Kurat pärigu ta hing põrgus ! " mõtles Mehis Seppmeister , aga selles mõttes puudus isegi viha . </s> <s> Oli vaid suur resignatsioon . </s> </p>
<p> *** </p>
<p> <s> Noor , vormikas naine istus silla käsipuul ja Mehis vaatas eemalt ning mõtles tahtmatult , et näe , kui sügavale annab see pruss vajuma . </s> <s> Kleidi pinguli kaarjoon , mis prussi sirgjoonele kaks kämbla sügavust lohku vajutab . </s> </p>
<p> <s> Mirjam oli oma tööpäeva lõpetanud ja tuli Mehisele proovitöid tooma . </s> <s> Esimesest pilgust oli näha , et naine on kiiresti juurde õppinud . </s> <s> See , mida Mehis ei pidanud esimese korraga veel vajalikuks öelda , oli talle endale silma hakanud . </s> <s> Nimelt on kontuurjoonis metallil kuidagi hale ja hõre . </s> <s> Söövitusjoon eraldub ju üldse vaid varju tõttu muust metallist . </s> <s> Pindade esiletoomiseks on vaja need läbi töötada . </s> </p>
<p> <s> Ta ütles naisele , et see käib kähku . </s> <s> Kui on tahtmist näha , mis välja tuli ... </s> </p>
<p> <s> Kuni ta käigust palavale nahale töökitli ajas ja värkstoas veidi korda lõi , olidki need viis minutit täis . </s> <s> Hapete segu oli oma töö teinud . </s> <s> Mehis võttis proovitükid välja , pesi neid kraani all ja sulatas vaha maha . </s> <s> " Oleks vaja viinaga üle hõõruda , see väldib korrosiooni , " seletas ta Mirjamile , kes uskumatult naeris . </s> </p>
<p> <s> " Jaa , õpetuses ei ole muidugi mitte viin , vaid lahus ühest osast veest ja ühest osast piiritusest . </s> <s> See erineb muidugi oluliselt viinast , eks ! " </s> </p>
<p> <s> Lihvketta alt tulid medaljonid nagu ehtsad valerahad , säravad ja toretsevad . </s> <s> Ja Mirjam hakkas vist isegi uskuma , et neist võib midagi tulla . </s> </p>
<p> <s> Mehis seletas ? — ? see ei pea olema sugugi konstruktsiooniteras . </s> <s> Mõeldav on ehteid teha valgevasest , pronksist , kas või endistest Vene müntidest , mis meenutasid koostiselt uushõbedat . </s> <s> Neid võib üle hõbetada või kullata , neid võib ositi värviga katta või koguni emailida . </s> <s> Tal viirastuvat koguni silme ees mingid imeõhukesest materjalist kõrvaripatsid , kuhu kantud joonis on söövitatud nii sügavale , et paistab osaliselt läbi . </s> <s> Kujutlegu naine näiteks linnu siluetti , mis vastu valgust välja joonistub ... </s> </p>
<p> <s> Koos arutati , kuidas pinnad paremini esile tulevad , viirutades või täppides ... </s> <s> Mis peab jääma puhtaks ? </s> <s> Kõige kõrgemad pinnad ilmselt ? </s> <s> Või siis need , kuhu paistab valgus ? </s> <s> Seda peab proovima ! </s> </p>
<p> <s> Mees teadis , miks ta seda kõike teeb . </s> <s> See figuurikas brünett , kes hästi joonistas , tuletas mõnel hetkel meelde üht teist umbes samades eluaastates naist , kes siin poole sajandi eest koos väikese poisiga jalutanud oli , kes aeg-ajalt maalipuki parki üles seadis , püüdis lõuendil tabada vee helki ja pargipuude peegeldusi , vanade müüride nostalgilist paatinat ja kõike murendava aja hõngu . </s> </p>
<p> <s> Piisas Mirjamil küll rääkima hakata , kui see heiastus purunes . </s> <s> Too naine oli vaikse häälega ja mõtlik , väga intelligentne ja arusaaja olnud ... </s> <s> Mirjami jutus näugusid ja turtsusid aina kiusakad kassid . </s> <s> Aga ta oli rõõmsameelsem , palju avatum ja muretum . </s> <s> Ja nüüd korraga , kus juttu tekkis paus , sest teemad olid seks korraks ammendatud , sai ilmsiks , et naine ei kavatsegi veel ära minna . </s> <s> Ta nagu ootas midagi . </s> <s> Mehis ei teinud väljagi . </s> <s> Teadagi oleks külas kihvt kiita , et Seppmeister kutsus omapoole koju ja pakkus kohvi ... </s> </p>
<p> <s> Väljast , jalgrajalt hakkas puhkivat hingeldust kostma , ja Mehis teadis juba ette , kes sealt kohe nähtavale ilmub . </s> <s> See oli üks raskelt jalul taaruv matsakas külamammi , kes hinge kiskudes töökotta purjetas . </s> <s> Jälle lehmaketiga ! </s> </p>
<p> <s> Terastraadijupist 8 pöörata , selle otsad läbi katkenud keti otsalülide pista ja kinni lüüa , võttis ehk minutit kolm . </s> <s> Aga Mehis ei andnud ketti kohe naabrinaisele tagasi . </s> <s> Ta tõmbas selle sirgu ja osutas lõuaga . </s> <s> Eks sa näe , kui kulunud on lülid ! </s> <s> See on homme jälle pooleks . </s> <s> Nagunii oli ketis juba iga kolmanda lüli asemel kaheksandikud . </s> </p>
<p> <s> " Ja kust mina sulle selle uue keti võtan ? " tahtis Malle teada . </s> <s> Jah , kunagine Malle Lõo , klassiõde , nüüd nagu Starkopfi põllukivist skulptuur , mida võib julgelt avalikku parki välja panna , sest miski vägi ei jaksa seda kahjustada . </s> <s> Ta elas siinsamas , kohe veski taga pargi alumises servas , tal oli kari lapsi , kes kõik juba laiali , ja teist samapalju lapselapsi , kes ta seelikus rippusid ja keda ta hingeldades süles tassis . </s> <s> Omaaegne pirtsakas neiuhakatis . </s> <s> Kuhu oli küll loodus need kilogrammid kinnitada osanud , sest luustikku nende toeks kindlasti ei piisanud ? </s> </p>
<p> <s> " Ei ole sul minu jaoks küll vaja ketti välja võtta . </s> <s> Mina sinu lõa otsas nagunii ei püsiks ! " haukus Mehis veidi pingutatult vastu . </s> <s> " Ah et pole poes ... </s> <s> Kuidas vanasti öeldi ? </s> <s> Mis , ah ? </s> <s> Lehm pandi köide ! </s> <s> Mis nailonnööril viga on , et selle otsas köietada ei saa ? </s> <s> Sa ei taha ju isaelevanti köide panna , vaid ikkagi tavalist lehma ? </s> <s> No sõrme jämedust nailonköit ei tõmbaks elevant vist kah pooleks . </s> <s> Et läheb keerdu ... </s> <s> Too mulle see köiejupp ja vai , ma teen selle sul nii , et ei lähe keerdu , teen pöördlülid mõlemasse otsa . </s> <s> Ja nailonköis ei lähe ka rohkem sitaseks , kui kett , annab just niisama hästi rohus puhtaks vedada või pesta ... " </s> </p>
<p> <s> Kui Malle , kelle uut perekonnanime Mehis kuidagi meelde jätta ei suutnud , lõpuks minema oli läinud , märkas mees Mirjami tusailmet . </s> <s> Et nüüd on rääkida ? </s> <s> Mida siis nii ? </s> <s> Et Mirjam oli siin ... </s> <s> No jah , aga Malle oli ju ise ka siin , ja seda võiks ka rääkida . </s> <s> Mees naeris sisimas , jälgides naise kimbatust . </s> <s> Kuidas pidi too seletama , et Malle võis olla , kus vähegi tahes , et see ei loe midagi , aga tema on ikkagi Noh , kes siis ? küsis Mehis temalt mõttes . </s> <s> Oled noor ja vaba naine ... </s> <s> Jah , aga mina olen üksik vanamees , tuntud erak , ja oma elukorrusele ma sind ei kutsu , kui me ka hommikuni siin müüride vahel peaksime istuma ! </s> <s> Andis oodata , aga lõpuks ta ikka läks ! </s> <s> Töötoa ukse taha toov teeke tegi tammile tõustes järsu pööraku ja mees saatis silmadega , vaatas , kuidas Mirjami kaheksaid joonistavad puusad tõusul taha kaldusid ja ta sihvakad sääred kogu toreduses esile tulid . </s> </p>
<p> <s> Ta polnud siiski täielikus isolatsioonis elanud . </s> <s> Võib-olla oli just seesama paks Malle olnud see , kes teda valgustas . </s> <s> Ei jõudnud aastate jooksul kuuldut sõna-sõnalt meelde jätta ! </s> <s> Aga ta teadis , et Mirjam Nurk oli olnud abielus ja tal oli koolieas poeg . </s> <s> Ta mees oli kolhoosi mehaanik olnud ja ühismajandi lakates siit minema tuhisenud . </s> <s> Kui veidi tagasi arvutada , siis pidid nad ju tollal päris noorukesed olema ja poisski ilmselt alles lapsi sees või roomaja . </s> <s> Küla pani muidugi kõik tähele ja jättis meelde . </s> <s> Naisel oli hiljem paar kiindumust olnud , aga vist mitte kuigi tõsist . </s> <s> Arvata võis , et polnud lihtsalt piisavalt vabu kavalere . </s> <s> Igat karvalõuga ja lakkekrantsi ei pidanud selline naine tahtmagi . </s> <s> Ja kõik arvestatavad olid seotud . </s> <s> Vaikne kohake . </s> <s> Ja paras igavlemine selle tagasihoidliku leti taga , kuhu taadid tulid pensioni välja võtma ja memmed lehti tellima või lastele kirja posti panema . </s> <s> Võõrastel polnud sinna tõesti asja . </s> <s> See natuke giidi tööd , mida ta kõrvalt tegi , ei andnud samuti mingeid väljavaateid , sest kena naine ära vaadata , on üks asi , aga tema pärast grupist ja bussist turist juba maha ei jää . </s> </p>
<p> <s> Mehis Seppmeister uskus , et tema ei tule ometi kandidaadina arvesse . </s> <s> Nende vanusevahe oli üle kahekümne aasta . </s> <s> Nii et millega ta riskis ? </s> <s> Ja selle juures teadis ta hästi , et petab ennast . </s> </p>
<p> *** </p>
<p> <s> Siin võlvide all oli rahulik . </s> <s> Vähemalt pool meetrit paemüüri igas suunas tema ümber , ülal veel heli summutav kivikatus oma rasketest palkidest toolvärgiga , all samuti võlvidele toetuv paeplaatidest põrand , mida katsid vaibad ja karusnahad . </s> <s> Tee poolt piiras ruumi kõigepealt paksudest plankudest massiivne välisuks , mille ta seest kahekordse vildi ja nahaga üle oli löönud ja selle taga veel klaasitud vaheseinaga ruumist eraldatud esik . </s> <s> Ainsad müra suhtes kaitsetud kohad olid aknad — kaks kaarjat kummaski ristvõlvi otsas , seega itta ja läände ning üks laia lamekaare kujuline hoone põhjaseinas , kust avanes tore vaade vahutavale jõele ja äravoolukanalile , kõrgeks kasvanud okaspuupargile alumise paistiigi ümber ja rannanõmmedele , mändide kaharatele kuplitele , kuni kaugelt läbi võrade aimuva mereni . </s> <s> Veemüha oligi peamine heliallikas . </s> <s> Teiseks , ja seda peamiselt öösiti , Virgala Talli nimeline kõrts oma tümpsuva muusikaga ja lärmakate klientidega . </s> <s> Aga kõik see oli kauge kaja eluavaldustest , mis ei kulunudki nagu siia planeedile . </s> <s> Ja kui neistki tahtsid rahu saada , võisid panna peale mõne vana ja armsaks käiatud plaadi . </s> <s> Tal oli ka laserplaadimängija ning teatav varu selle pisikettaid , kuid peamine oli ikka vana hea LP-de pinu , millest vähekese otsimise peale leidsid alati midagi hingele . </s> <s> Alates Mozartist ja lõpetades Grüünbergiga . </s> </p>
<p> <s> Ta lamas hilisel õhtutunnil oma laias voodis , ehavalgus võlvide alust täitmas , lasi õitseda ja plahvatada helikoski nagu virmalisi talvetaevas . </s> <s> Ja talle näis , et lamamisase sõuab neil tormilainetel , tõuseb ja keerleb koos nendega ja vajub meeleheite tumedatesse keeristesse . </s> </p>
<p> <s> Aarelaid oli isa kaaskursant Tondilt , tuli talle pähe . </s> <s> Seesama kalifeedes ja mapiga julgeolekumees , kes ehmatas küll vagusi Nadja Petermanni ja vägistajast komsomolitolkuse , aga pidi vist kõhulahtisuse saama , kui direktor Valner teeneka tšekisti aurelva lagedale kraamis . </s> <s> Õnneks taipas mees kohe , et oleks Valner endiselt organite hingekarjas , kõnniks ta kindralipagunitega ringi ega juhataks siin väikest maakooli . </s> <s> Onu Joosep nimelt ei talunud teenetega veterane silmaotsaski , eriti kui need kuulusid mõne väikerahvuse hulka . </s> <s> Selle pärast Valnergi tegelikult nii teenistusvalmis oli . </s> <s> Silmus rippus temagi kaela ümber ja võis iga hetk pinguli tõmbuda . </s> <s> Polnud ta mingi verine tšekist , vaid lihtsalt üks küllalt karmi käega koolmeister , kes kodusõjaaastatel pätistunud põlvkonda tsiviliseerida aidanud oli . </s> </p>
<p> <s> Kõiges selles oli segi raske risk ja pöörane vedamine . </s> <s> Aarelaid oli Tondi kursantide hulgast välja visatud mingi tühise armuloo pärast kellegi õppejõu naisega . </s> <s> See päästis ta omakorda pärast metsatööde lõppu Uuralites , kui kaadrimehi armutult roogiti . </s> <s> Sõja lõpukuudel korjas NKVD kohaliku keele oskajaid edasi teenima , ja nii sattus seegi seikleja mängu , kust polnud muud teed välja , kui vaid jalad ees . </s> </p>
<p> <s> Tegelikult tuli ta siiski tagasi , sest Mehis kohtas teda viiekümne kaheksandal Balti jaama sööklas . </s> <s> Kaltsus ja kasimata , vabiseva peaga , lonkav inimvare , ühes jalas kamass ja teises lubjavilt , luges mees peos kopikaid . </s> <s> Oli nähtavasti just rongilt maha astunud . </s> <s> Ime küll , kui mõni neist , kes polnud küllalt ustavaks osutunud , ellu jäi , aga näed , juhtus sedagi ! </s> </p>
<p> <s> Kui lihtne oli temal ja tema põlvkonnal olnud , mõtles Mehis Seppmeister . </s> <s> Neil polnud mingit valikut teha vaja . </s> <s> Nende pool selle barrikaadi ääres oli juba sünniga määratud . </s> </p>
<p> <s> Eelnev põlvkond pidi suuresti ise oma valiku tegema . </s> <s> See oli karm ja realistlik — säilitada endas inimene või ellu jääda . </s> <s> Ja seetõttu pani imestama , et siiski leidus neid , kes riskisid , teades , mis on selle hind . </s> <s> Mis oli üks kursusekaaslane sõjakooli päevilt ? </s> <s> Ajal , kui miski polnud püha ... </s> <s> Ja ikkagi oli midagi püha , kuigi mees oli süsteemist , kus need väärtused kehtinud olid , sunniviisil välja visatud . </s> </p>
<p> <s> Ema oli lasknud ühest vanast grupipildist väljasuurenduse teha ja hoidis neid kaht kursanti klaasi all , mitte küll laual , vaid toidukapis , kuivainete purkide taga . </s> <s> Isa ja Aarelaid tuhande üheksasaja kolmekümne esimesel aastal , kakskümmend aastat enne seda lugu Alepõllu algkoolis . </s> </p>
<p> <s> Aga loomulikult ei piirdunud ohud sootuks vaid selle ühe korraga . </s> <s> Kõige lihtsam ja nähtavam hädaoht väntas ümbruses jalgrattal ringi , hundikoer kõrval sörkimas ja vintpüss rihmaga raamipulga külge köidetud . </s> </p>
<p> <s> Seesama Virgala kauplus , mis praegugi , ka siis kahe müüjakohaga maapood , aga toona iseseisva kooperatiivi peakauplus . </s> <s> Paar kohalikku naist leti taga , kontoris head ülikonda kandev ja laitmatu käitumisega Leopold Meisner ärijuhiks ... </s> <s> Ja see sõdurikalifeesid ja suvel ka varrukateta sõdurisärki kandev Aleksander Lipa kooperatiivi direktoriks ! </s> <s> Laiade sarnadega , robustsete näojoontega ja määrdunud heledate lokkidega jõmikas , kes suud kinni panna ei märganud , kui sulle otsa vaatas . </s> <s> " Vot ongi , ah ? </s> <s> Tuleb metsast , tõmbab silmanägu puhtaks ja padavai poodi , et müü aga temal suhkur ja jahu ja kõik ... " </s> <s> Kust küll selline esimese järgu lollpea välja võetud oli , aga siin ta räuskas ja lubas ära saata ja käis lihavõttepühade järel solgikaste uurimas , et värvitud munakoori leida . </s> <s> Teda oli juba hoiatatud , ja sellest ajast vedaski ta vintpüssi kaasa . </s> <s> Viinavennad muigasid omavahel — Lipa tank ! </s> <s> Pöörab otsa sinu poole ja muud kui vajutab aga triklit ! </s> <s> Isegi laps sai aru , et sellisel viisil kinni mässitud relvast ei sa kallaletungi puhul küll mingit kasu olla . </s> </p>
<p> <s> Isa temaga muidugi teel kohtuda ei tahtnud , sest too lollpea armastas võõraid kinni pidada ja kiirkorras üle kuulata . </s> <s> Polnud vist raske talle midagi usutavat kokku valetada . </s> <s> Aga kord juba jalgu jäänuna võisid arvestada , et järgmisel korral ta sind samalt kohalt edasi küsitleb . </s> <s> Ja kes oleks kõiki neid valesid jaksanud süsteemina meeles pidada ! </s> </p>
<p> <s> Mehis leidis , et on ju ka palju lihtsam viis . </s> <s> Ta proovis selle ära . </s> <s> Lipa Sass väntas aegamisi tulla ja poiss astus teelt kõrvale , heitis peene pihlaka varju maha ja luuras läbi kuluheina . </s> <s> Kui jalgratta esiratas nähtavale tuli , nihutas ta end vakshaaval kõrvale , jäädes aina teelt vaadates puu varju , laskis mehel siis kaugeneda ja korjas Ando kiituse . </s> <s> Tõepoolest andekalt varjutud ! </s> <s> Teine kord , kui ta üksi oli , keeras Wiegandi maja nurga taha , lipsas jõekese kaldast alla ja ruttas küürakil sillani , puges selle ligasest mustendavast võlvist läbi teisele poole ja tuli lepiku vahel kaldale tagasi . </s> <s> Metsas , keset laigulisi varje näeb kõndijat vaid siis , kui see läbi puude paistva valguse taustale juhtub . </s> <s> Polnud ju mingit kunsti Lipa eest kõrvale hoida , tolle lollist koerastki hoolimata , sest kui see kallale kippus , võis paar kivi lepikusse lennutada ja peni kihutas robina peale sinna haukuma , sina aga ronisid puu otsa või kahlasid läbi kraavi . </s> <s> Jäljed kadusid vette ja oligi kõik . </s> <s> Kuidas küll ohvitserikoolitusega mees neid tarkusi ei osanud ? </s> </p>
<p> <s> Alles pikkamisi hakkas poisile koitma , et on mingi väärtuste kogum , mida need inimesed ei nõustu niisama lihtsalt reetma . </s> <s> Mingi idee sirgeseljalisusest ja ausast otsekohesusest ... </s> </p>
<p> <s> Kallid inimesed , süsteem ei teadnud midagi inimväärikusest , ja see oligi see kõige hullem , sest sundis peale standardeid , mis viisid kaugele tagasi ! </s> </p>
<p> <s> Mozarti " Reekviemi " saatel nende mälestuste tõttu higile tõmbunud kaenlaaluseid jahutades viskas mees käed üle pea . </s> <s> Ehavalgus oli nihkunud juba põhjaaknasse . </s> <s> Seal , metsa taga oli meri , mis neile , siitkandi poistele oli vaid ilus unistus , sest piirivalve ei lubanud kedagi traataia läbikäikude ligi . </s> <s> Ja neil oli ilmselt õigus , kui lehtedes väideti , et kapitalistid ja imperialistid vihkavad nõukogude korda . </s> <s> Kõik rannad olid lõpuks betoonist kuulipildujapesi , vaatlustorne ja prožektorijaamu täis ehitatud . </s> <s> Egas neid meeletuid kulutusi ometi rumalast peast ei tehtud ! </s> <s> Nüüd , kus rohelise mütsirandiga julgeolekukomitee poisse siin enam vahti pidamas polnud ning nende aiad , radarid ja tulepesad kõik ammu unustatud , polnud kuulda , et üksi alatu diversant siia randa veel kippunud oleks . </s> <s> Tähendab , vihati ikkagi nõukogude korda , ja selle minemakolimise järel oli ka viha lahtunud ! </s> </p>
<p> <s> Võis muiata , võis ironiseerida ... </s> <s> See kõik oli nagu halb unenägu , aga neil aastatel ei ajanud see kupatus küll kuidagi nalja tegema . </s> <s> Vaevalt oli poisile seda seletatud , aga ta teadis valikuid . </s> <s> Oli nõrk lootus , et läheb õnneks , et olud muutuvad . </s> <s> Ja see osutus lõpuks isegi tõeks , kuigi siis ei suutnud tema seda kuidagi uskuda . </s> <s> Vahelejäämine tähendas sisuliselt kaht võimalust . </s> <s> Isa oleks läinud loomulikult igal juhul sirgelt kinni . </s> <s> Mida emaga oleks tehtud ? </s> <s> Kui võetakse teda kuriteo kaasosalisena , ja kuritegu see muidugi oli , kui inimene end võimude eest varjas , siis oleks temagi saanud mõned head aastad . </s> <s> Poisile oleks see tähendanud sedasama Virgala lastekodu , ja see oli hullem , kui surnud olla . </s> </p>
<p> <s> Teisel juhul oleks nii emale kui talle tehtud pikk tähtajata rongisõit kuhugi külma kliimaga paika . </s> <s> See poleks olnud surm vaid pikaldane kõngemine , teadis ta juba siis . </s> <s> Kuigi sealt tuldi ka lõpuks ikkagi tagasi , paljud tulid . </s> </p>
<p> <s> Kuidas ta ka ei puigelnud , lõpuks oli ta ikka sunnitud meenutama seda , mille alateadvus oli püüdnud ammu olematuks kustutada . </s> <s> Ta mäletas üht episoodi päris kooliea algusest . </s> <s> Kas just esimesest klassist , aga sealtkandist küll . </s> </p>
<p> <s> Alepõllul oli juba neljakümne üheksandal aastal osaliselt välja kujunenud kabinettide süsteem . </s> <s> Olid vähemalt kaks aineklassi — loodusloo ja maateaduse-ajaloo jaoks . </s> <s> Neisse olid koondatud vastavate ainete õppevahendid . </s> <s> See aga tingis omakorda pea igal vahetunnil klasside vahetamise . </s> <s> Ta mäletas — neil , põnnidel oli vaja kuhugi mujale minna , ehk vast saali kehalise kasvatuse tundi , ja ruumi tahtis sisse saada mõni kuues või seitsmes , igatahes juba suurte meeste klass . </s> <s> Haa , Viivi , oli see õpetaja , Veikesoo Viivi , peenikese pihaga ja hingest läbilõikava häälega blondiin , keda Mehis vingumise ja näägutamise kombe pärast hingepõhjastki ei sallinud . </s> </p>
<p> <s> Kaitsmaks oma põnne suurte jõulise sissetungi eest , asetas neiu käe ukse riivis poole vastu nagu tõkkepuu . </s> <s> Nemad said sealt alt vabalt läbi , häälemurdesed ja piimavuntsised mehepojad pidid ootama , kunas klass tühjeneb . </s> </p>
<p> <s> See oli otse Mehise silma all , kui Mihkel Roostoja , Viiviga kindlasti ühepikkune , jõuline , laiaõlgne ja väga sünge pilguga poiss silmadega seda kuldseks päevitunud saledat kätt vaatas . </s> <s> Ta tõstis oma parema käelaba , võttis hoogu . </s> <s> " Kurat , oleks nüüd kirves ! " ja tegi ilmeka raiumisliigutuse . </s> <s> See polnud isegi vihaga öeldud . </s> <s> Pigem juba võis selles esimesi seksuaalsuse noote tunda . </s> <s> Loomulikult ei puudutanudki ta õpetajanna kätt , too aga võpatas üle keha , sest žest oli ülimalt ilmekas olnud . </s> </p>
<p> <s> Üks pisiepisood tuhandete sarnaste hulgast , Mehis aga oli seda endas kaasa tassinud läbi kogu elu , terve poole sajandi . </s> </p>
<p> <s> Neid iseloomustas sünge ja halastamatu karmus . </s> <s> Elu lihtsalt nõudis neilt seda , kasvatas selliseks . </s> </p>
<p> <s> Võib-olla selsamal viiekümnendal , kui tüüfuseohvreid ümber maeti ... </s> <s> Igatahes korraldas kool oktoobripühade puhul vennaskalmule pärgade viimise . </s> <s> Igast klassist üks paar poisse pärga kandma , lisaks tüdrukuid lilledega ja kooli segakoor kõige otsa , õpilast nelikümmend ehk . </s> <s> Koolimaja ees külmunud porisel teel rivvi käsutatud , peeti neile mingi punaleegitsev jutlus maha ja anti käsk liikuda . </s> </p>
<p> <s> Tema oli Valter Kruuviga , pinginaabriga , ühega neist , kes alles hiljuti lastekodusse sattunud ja seetõttu seal tunduvalt rohkem kannatada said . </s> <s> Sellised polnud veel olemise lihtsaid , väga kaineid reegleid ära õppinud . </s> </p>
<p> <s> Sarapuuvõrule punutud kuuseokstest pärg oli kahe pisipõnni jaoks üsna tõsine koorem . </s> <s> Küllap seepärast kätt kohendades või rühti muutes Valter komistaski . </s> <s> Saamata teist , külma eest tasku topitud kätt nii kähku vastu , kukkus ta peaga jäätunud poriklombi otsa , ta veeretas end küljele ja suu avanes valukarjeks , mida aga ei tulnud , sest seda tagasi hoidma oli ta igatahes juba õppinud . </s> <s> Veri valgus otsmikult üle näo . </s> <s> Kolonn takerdus ja keegi õpetajatest küünitas kaela , jõudmata veel taibata , et üks rongkäigust osavõtja vajab tõepoolest abi . </s> <s> Abi tuli aga tagant . </s> <s> Keegi suurtest lastekodu poistest trügis paari sammuga juurde , sirutas järsult käe Valteri mantlikrae suunas . </s> <s> Ainsa ropsuga oli laps jalule tõstetud , sai litaka mööda kukalt ja põlvega tagumikku . </s> <s> Tagasihoitud valunutust vääneldes ja taskurätti verd jooksvale oimule surudes hakkas poiss astuma . </s> </p>
<p> <s> Mehise keha oli meenutusest veel täna pindu täis läinud . </s> <s> Ega kõike näinud mees just eriti ei arvanud , et see marrastus oleks last surmaga ähvardanud . </s> <s> Aga tal oli ka praegu tunne , nagu osaleks temagi julmuses , sest üksi pärga kanda käis tal üle jõu ja Valter pidi seda kõigest hoolimata ikkagi teisest servast tassima . </s> <s> Poisil polnud kindaid ja kuna ta mõlemad käed olid tegevuses , siis ei saanud ta taskutest abi otsida . </s> <s> Need käed olid Virgala parki jõudes karedalt punased . </s> <s> Ta nägu oli paksult verega koos , aga ta vaikis , tõmmeldes vaid aeg-ajalt õlgadest . </s> </p>
<p> <s> Juba tollal mõistis Mehis , et peamine ei olegi füüsiline kannatus , vaid vaimne , lohutuse puudumine , ülekohtu talumine . </s> <s> Kes tahtis lastekodus elada ( loll mõte , keegi ei tahtnud ! ) pidi enesehaletsusest võitu saama . </s> <s> Just seda usutunnistust oligi too suur poiss oma käitumisega üles öelnud . </s> </p>
<p> <s> Mehisel oli kodu . </s> <s> Kuidas teda ka koolis poleks nöögitud või mõnitatud , tundide lõppedes sai ta oma korterisse varjuda ja võis seal redutada kas või järgmise hommikuni . </s> <s> Külalapsed läksid samuti kodudesse laiali või siis internaati . </s> <s> Mehis mäletas muidugi hästi selle õhkkonda , ja see ei meenutanud õieti millegagi lastekodu karmust . </s> <s> Pigem pärinesid temagi heledamad mälestused just internaadist , kui lastekodu omi seal tooni andmas polnud . </s> <s> Selles samas üle tee jäävas suures mõisahoones pidi aga igaüks ise hakkama saama , sest lõpuks ei kaitse karja julmuse ja vägivalla eest ka parim pedagoog . </s> <s> Laste maailm jääb täiskasvanuile igaveseks suletud Seesamiks . </s> </p>
<p> <s> Ühte õppis poiss aegamisi mõistma alles aastate jooksul . </s> <s> Kui neist mõnega sõbrunesid , mis oli iseenesest küllalt haruldane ja nõudis teiste eest varjamist , siis polnud sul ustavamat kaaslast . </s> <s> Inimliku läheduse vajadust polnud elu suutnud neist õieti kellestki välja peksta . </s> </p>
<p> <s> Aeg-ajalt tuli ette , et üks või teine kasvandik leidis kasvatajannadest või mõnest lastekodu köögitöötajast , koristajast või pesutädist lapsendaja . </s> <s> See tähendab , et neid ei võetud küll enda juurde lausa elama , seda takistas vist isegi mingi sisekorra eeskiri , aga nad tohtisid kodudes käia , said vahel osaleda mõnes lihtsamas töös , vaadata pilte või lugeda raamatuid . </s> <s> Kõrvaltvaatajagi pidi mõistma , milline õnn see oli , kiindumus plahvatas leegiks , ja tuli ette , et kasvandik ei suutnud seda tundetulva taluda , tasus headuse eest sellega , et varastas , et hävitas midagi mõttetult , lõhkus näiteks toalille , lõikus kääridega puruks hoolitseja parema kleidi ... </s> <s> Nad teadsid vaistlikult , et inimlikkust pole olemas ja maksid selle reegli eirajale kätte , sundides neid suhtuma endasse nii , nagu suhtusid kõik ülejäänud . </s> <s> Nagu tänamatusse metslooma ... </s> </p>
<p> <s> Sellisel lähedusel võis olla aga ka hoopis kurvem lõpp . </s> <s> Kõrvalejäetud , tegid väljavalitu elu lihtsalt põrguks , kuni see ise eemale tõmbus . </s> <s> Kui palju oli niisuguseid lugusid ! </s> </p>
<p> <s> Ja nüüd polnud ehavalgust enam olemaski , vaid taeva helendus oli nihkunud juba hommikusse . </s> <s> Saabumas oli koit ning vananev mees oma üksildasel asemel vahtis iseenda ja oma lapsepõlvega tõtt , taipamata , mille eest elu teda sedasi karistab . </s> </p>
<p> *** </p>
<p> <s> Grõnholm oli korraks töökoja ukse tagusele teele ilmunud ja talle kõnekalt viibanud . </s> <s> Ta oli töö käest pannud ja laua koristanud , siis aga polnud enam kedagi ei teel ega tiigi kaldal . </s> <s> Kaks autot seisid rondeeli viiva ukse juures , sinihall Nissan , mis kuulus Grönholmile ja üks kuldmetallik põrnikas . </s> <s> Kas mitte too arheoloog sellisega ringi ei sõitnud ? </s> </p>
<p> <s> Seal nad olidki , tolmu ja puruks lõhutud paekividega ülepuistatud esikus ja vahtisid tagaportaali raieavast sisse , mõisasaks ja too kuivetu erudiit . </s> <s> Koledasti marraskil sõrmenukkidega ja väsimusest ülitõsine Villu Astor , kellest samal ajal ka suure töö lõpu rahulolu õhkus , seisis samm tagapool . </s> <s> Lord seletas parajasti , et ta ei tihanud viimast kivikihti enne lõhkuda , kui otsese loa saab , sest tema arust põhjustab see teisel müüriküljel korraliku varingu , mida kuidagi vältida ei oska . </s> <s> Ja üldse , las toimuda kõik oluline asjatundjate juuresolekul . </s> </p>
<p> <s> Jüri Mänd reageeris Mehise tulekule kiire pöördumisega . </s> <s> Ta rõõmustas silmnähtavalt veel ühe asjast huvitatu üle . </s> <s> Mees hõõrus kannatamatult käsi . </s> <s> Ja Mehis , et märkida seltskonnaga liitumist küsis — kas mõisahärra ei karda sealt oma kodu tonti vabaks lasta ? </s> </p>
<p> <s> Gronholm ei saanud loomulikult aru . </s> <s> Omakoti tontti pidigi soomerootslase kõrvale kõlama kui elamu krunt . </s> <s> Kui seal müüri taga ongi mingi majaalune maalapp ... </s> <s> Seda nalja ei andnud isegi enne seletada , kui Mänd oma rahvusvaheliste teaduskonverentside inglise keelega appi tuli . </s> <s> Spirit of Virgala hall jah , soo soo , jah . </s> <s> Muidugi ! </s> <s> Grönholm mõistab küll ! </s> <s> Mitte tühjagi ta ei mõistnud ! </s> </p>
<p> <s> Noh , las siis käia ! </s> <s> Villu astus raieavasse ja virutas kangiga , lõi üheainsa korra ning hüppas tagasi . </s> <s> Talle veeres järele paelahmakaid , kostis veerevate ja kukkuvate kivide müra ning august hakkas roomama paksu valget tolmu . </s> <s> Astor oli seda piisavalt sisse hingata jõudnud ja sellest viimasest annusest ta loobus , astus õue ja pani suitsu ette . </s> <s> Mehis järgnes ja peagi tulid ka Mänd ja Grönholm . </s> <s> Arheoloog läks autost akulaternat ja bengaalipadrunit tooma . </s> <s> Lõpuks oli ikkagi just tema see kõige läbematum , kes riskides veel mõne variseda võiva kiviga pähe saada , tolmu õhkuvasse avausse ronis . </s> <s> Oli näha , kuidas laterna valguskoonus selles piimjas udus eksles ja siis oli mees tagasi ning hõõrus silmi . </s> <s> See olevat just see päris tõeline ajalootolm , ütles ta ning lahkus rondeelist ja istus paisjärve kaldale rohu peale maha . </s> <s> Enne poolt tundi pole mõtet vaatama minnagi . </s> <s> Nagunii varem midagi näha ei ole . </s> </p>
<p> <s> Ta rääkis — arhiividest ta midagi väga lootustandvat polevat leidnud . </s> <s> On teada , et mõis asutati siin alles tuhande seitsmesajandate keskpaiku . </s> <s> Või siis polevat varasemaid andmeid alles . </s> <s> Paigal oli enne teine nimi , mida ta ei tea . </s> <s> Tähendab , enne Põhjasõda polnud siinsetest suurtest mõisatest praegusel kujul mitte ühtegi . </s> <s> Paik laastati sõjaaastail ilmselt väga põhjalikult . </s> <s> Kirikuarhiividesse pole ta jõudnud nina pista , aga juba see , et siin isegi abikogudust polnud , räägib koha kõrvalisest tähtsusest . </s> <s> Ümbruskonna kaheksast mõisast sai pärast sõja lõppu neli suuremat , ja tundub , et need kõik on ehitatud endistesse asupaikadesse uuesti üles . </s> <s> Klassitsistlikud häärberid on neil kõigil pärit üheksateistkümnendast sajandist , kuigi vanu majandushooneid on säilinud varasemastki perioodist ja pole võimatu , et mõni peahoonegi on varasemast klassitsistlikuks ümber ehitatud . </s> <s> Milline neist neljast ärakadunud mõisast oleks võinud siin paikneda ? </s> <s> Bärenhoff , Koldeck , Virgaferr ja Katkofeld ? </s> <s> Sest siin ilmselt ikkagi mõis oli . </s> <s> Baltlased ehitasid mõisad alati eelistatult vesiveski rajamist võimaldavatesse paikadesse . </s> </p>
<p> <s> " Katkuvälja , " ütles Mehis . </s> <s> " Siit kilomeeter või paar lõunas on Katkuvälja mets . " </s> <s> Aga samas on Virgavere nii sobiv Virgala algkujuks . </s> <s> Teda on see Eesti toponüümikasse hästi mitte istuv nimi algusest peale häirinud . </s> </p>
<p> <s> Mänd nõustus . </s> <s> Loomulikult on need esimesed võimalused , mis pähe tulevad . </s> <s> Aga tema ei usu hästi ühtegi neist . </s> <s> Sel lihtsal põhjusel , et siinne alushoonestus on palju vanem . </s> <s> Vaadatagu kas või tõllakuuri ja talli massiivseid müüre ! </s> <s> Sellest peahoonest ta siinjuures üldse ei räägigi . </s> <s> Ja muuseas , mingit kohalikku toponüümikat pole siia mõtet sobitada , sest Virgala sai nime Virginist . </s> <s> Stetton Morgencroft-Virgin , šotlane oli see esimene Virgala mõisnik . </s> </p>
<p> <s> Kust selline hulgus siia sai , imestas Mehis ja Mänd ütles , et nad olid ju kõik risti-põiki sugulased . </s> <s> See Morgencrofti-neitsi oli mingi kammernõunik või seda sorti saks Peetri juures , ja tema poeg sai siia kubermangu papa teenete eest kingiks maavalduse . </s> <s> Ja millegipärast pandi sellele tema teine perekonnanimi külge . </s> <s> Kas paigal siis õiget nime polnudki või miks ? </s> <s> Igatahes oli see paik Virginia Hall , vähemalt mõne aasta , kuni hakkas moonduma , sest see neitsilik omanik ei jäänud siia vist kauaks pidama . </s> </p>
<p> <s> Katkofeld sobiks oivaliselt , sest seal , lõuna pool pole küll kunagi mingit suuremat asustust olnud . </s> <s> Ta teab seda paika . </s> <s> Aga ! </s> <s> Mänd ajas sõrme püsti . </s> <s> Ta kõndis siin ümberkonnas natuke ringi , ja see pargiala on olnud kunagi rikkalikult hoonestatud . </s> <s> Pargis on vähemalt neli suuremat maja asunud . </s> <s> Vanapiigade loss on ühe sellise vundamentidele ehitatud , ja ilmselt oli see mingi sakraalehitis olnud , sest täpselt itta jääb hoone otsa juurde poolkaare kujuline vundament , mis on selgelt apsiid ja läänes on nelinurk , mis võib olla lihtsalt esik , aga võib ka olla kiriku torni alus . </s> </p>
<p> <s> Kust ta seda teab , ajasid nii Mehis kui Grönholm silmad suureks ? </s> </p>
<p> <s> Rohu kasvu järgi . </s> <s> Kas härrad siis seda ei tea . </s> <s> Massiivne kivimüür mullas püsib kauem külm ja niiske , ühtlasi imab ta sügavamalt tahina vett . </s> <s> Alati on just rohu tärkamise ja põua ajal vanad müürid näha . </s> <s> Selline paik ei saanud olla mingi tühi Katkuvälja , sel pidi asustajate jaoks oma nimi olema . </s> <s> Tema arvab , et mingi Peetri või Anna või Maarja võiksid sobida . </s> <s> Aga neid pole siinse kandiga kusagil seostatud . </s> <s> Männil on oma versioon , aga enne selle laualekäimist tahab ta teada , mis on selle lahtiraiutud portaali taga . </s> </p>
<p> <s> Nad kobisid püsti ja läksid vaatama . </s> <s> Seal , kust mõne aja eest oli immitsenud tolmu , vaatas vastu hauarõskust õhkuv pimedus . </s> <s> Mänd ronis pea ees üle varingurusude ja süütas laterna ning varsti hõikas ta teisi järgnema . </s> </p>
<p> <s> Esialgu ei eraldanud silmad mitte midagi . </s> <s> Ere suvepäev oli need pimestanud . </s> <s> Alles mõne aja pärast hakkasid nad nägema siin-seal laternakoonuses müürinurki ja kive . </s> <s> Ja nägid nüüd sedagi , mida Mänd eriti rõhutada tahtis . </s> <s> Suletud portaaliava tagant viis mõisahoone alusesse pimedusse kivisillutisega tee . </s> </p>
<p> <s> Arheoloog pomises midagi hoiatuseks ja sikutas bengaalipadruni süütenöörist . </s> <s> Pimestav sinine leek purskus üles ja nüüd nägid nad selgesti paeklindi varingunõlvast üles viivat kivisillutisega teed , müüre selle ümber ja ülal jämedatele taladele toetuvaid põrandaid . </s> <s> Käik oli kitsas , kõigest kolme sammu laiune ja viis järsult kõrgemale , kuni päris madalana risti ette jääva vundamendiserva ees lõppes . </s> <s> Siin oli laeni veel vähem , kui meeter . </s> <s> See pidi olema kusagil pargipoolse peaukse lähedal . </s> <s> Mõisahärra kabinet ja otsmine saal asusid niisiis selle kunagise sissesõidutee kohal . </s> </p>
<p> <s> Müüride dateerimist selle mühava valguskose jooksul ette võtta ei jõudnud , aga Mänd noogutas mitu korda rahulolevalt . </s> <s> Ta osutas paremale käele . </s> <s> Seal olid mingid kinni müüritud ukseavad , üksteisest erineva käekirjaga laotud sakilised müüriosad ... </s> <s> Ja siis oli ümberringi pilkaselt pime , üksnes tillukesest raieavast kaugel tagapool paistis valguselaik . </s> <s> Mehed pöördusid ja ronisid õlgu võdistades ükshaaval selle kaudu rondeeli , mis äsjase maaaluse ruumi rõskuse järel oli koduselt kuiv ja soe . </s> <s> Päike väljas pani silmad valutama . </s> </p>
<p> <s> Hiljem kui nad Grönholmi presiidiumilaua ääres kodusuitsetatud sinki ja jämedateralist rukkileiba sõid ning seda roosa veiniga alla loputasid , küsis Jüri Mänd lehe valget paberit ja asus joonistama ning juurde jutustama nagu onu Raivo . </s> </p>
<p> <s> Niisiis , see rondeel , mis sõjalisest seisukohast on üldse natuke kahtlase väärtusega , sest väljub nurga diagonaali suunas ega võimaldaks kuigi hästi piki müüri väliskülge tulistamist , on täiesti selgelt linnuse väravatorn . </s> <s> Selle kõrgus pidi nähtavasti võimaldama tõsteväravate kasutamist , ja loomulikult pidi sissekippujal olema kaunis ebamugav , kui ülalt kive kaela veeretati . </s> <s> Põhjaküljes liitub vana tugimüür , ja seda oligi ta kohe arvanud , et see sirgestas paeklindi ümardunud nurka , nii et alla , värava poole jäi ruumi müüri siseküljele hooneid püstitada . </s> <s> Niisiis , tegu pidi olema ringmüürlinnusega , ja see näitab ilmselt , et see ei saanud Liivi Ordu ehitatud olla . </s> <s> Näiteks küll ka Liivi Ordule kuulunud Rakvere linnuse all on säilinud jäljed samuti ebakorrapärase põhiplaaniga ringmüürlinnusest , ja see oli taanlaste ajast . </s> <s> Konvendihoone ehitasid Ordu poisid sinna varemetele peale . </s> <s> Arvatavasti oli seal midagi ees , mida kasutada andis , muidu poleks nad seda nii lopergust ja mõõtkava eiravat teinud . </s> <s> Tähendab , asi vajab küll natuke analüüsi ja täpsustamist , aga võib kaunis kindlalt väita , et algne kavatis on pärit varemast , kui 14. sajandi keskpaik . </s> <s> Klassitsistlik häärber on pärit üheksateistkümnenda sajandi esimesest poolest , ja seejuures oli ta kogu aja senini imestanud , miks sellele kaunis stiilipuhtale lõunafassaadile ja põhiplaanile liitub see taanduvate müüridega tagafassaad , mis algab hoopis klindijalamilt . </s> <s> Ja see süngete ja arutu plaaniga keldrite süsteem . </s> <s> Nüüd me siis teame , et mõis rajati pooleldi säilinud vana linnuse varemetele . </s> <s> Rondeelist kagusse suunduv müür on selgesti maa profiili tõttu jälgitav , ja see viis jõekaldale . </s> <s> Arvatavasti oli sealküljes tegu muldkindlustuste ja palktaraga . </s> <s> Aga läänemüür , mis on ju ilmselt taastatud kindlusemüür on vana , kuigi ka see vajaks dateerimiseks veidi lahti raiumist ja analüüsi . </s> <s> Tõllakuur ja ait sobivad oivaliselt kirdenuga kaitsemüüridega kokku . </s> <s> Vaadake nende välisseinte paksust ! </s> <s> Jääb veel pargialale tuleva tee ja häärberi vahe . </s> <s> Siin ilmselt lahtikaevamisteta midagi ei taasta . </s> <s> Keset seda igast küljest kindlustatud maaala oli niisiis ilmselt väike kirik või kabel , kuidas soovite . </s> <s> Aga seal oli ka veel mingi pikk ja mitte kuigi massiivne kiviehitus , mis jäi kirikust lõunasse , jõe äärde ja mille tagasein moodustas vist osa ringmüürist . </s> </p>
<p> <s> Kui selline kindlusasula ei kuulunud Ordule ega ka Taani vasallidele , sest seda ei viidata kusagil ordu ja Taani maakaubateo paberites , siis kellele see kuulus ? </s> <s> Vene kaupmeestel ei olnud siin omi kindlustatud tugipunkte . </s> <s> Selle pärast ta arvabki , et siin oli mingi kloostri moodi paik , mõne Skandinaavia mungaordu kindlusasula . </s> <s> Nad ehitasid ju kindluskirikuid , mis teenisid ka kaubaaitadena . </s> <s> Niguliste näiteks ja Haljala ... </s> </p>
<p> <s> Asukoht meenutab Padiset . </s> <s> Jõe kaldal ja just nii kaugel merest , kuni kärestikud enam lotjasid edasi vedada ei lasknud . </s> <s> Ja ehitusmaterjal oli kohapealt võtta . </s> <s> All , rannaliivikutel pole ju kive ollagi , aga siin on meetrite kaupa paelademeid . </s> <s> Siinsamas , häärberi tagaportaali ees on laudtasane väljak , kus peaaegu puudub mullakiht . </s> <s> Kas see tõesti on paljanduv paeklint või siis hoopis põrandad ? </s> </p>
<p> <s> Jääb küsida , miks pole sellest kusagil juttu . </s> <s> Ehk pole varasemas mainitud seostatavad selle paigaga , kuna me ei tea nime . </s> <s> Aga Liivi sõja aegsed sündmused on kronologiseeritud ja täpselt dateeritud . </s> <s> Ei ole usutav , et venelased oleksid kloostri nii maha põletanud , et sellest kusagil jälge jäänud ei ole . </s> </p>
<p> <s> Niisiis , nagu alati , toob iga vastatud küsimus endaga kaasa hulga vastamata küsimusi . </s> <s> Et need kõik lahti harutada , kulub aastakümneid uurimistööd . </s> <s> Olgu Grönholm vaid nobe jätkama ! </s> </p>
<p> <s> Mehis oli natuke mõelda jõudnud ja pakkus omalt poolt . </s> <s> Kui oletada , et Katkuvälja mets on olnud Katkuvälja mõisa mets , see tähendab mitte mõisa enda asupaik , siis äkki klapiks siia laastatud ümbrusse , kuhugi lähikonda mõni palkidest mõisahäärber . </s> <s> Ja kas see klooster ei võinud Liivi sõja aastatel , kui katk käis lainetena üle , just selle tõttu tühjaks jääda . </s> <s> Venelased võisid seda ju mingil ajal ka laagripaigana kasutada ja ära minnes lihtsalt maha põletada . </s> <s> Ei olnud lahingut ja iga põletamist nad päris kindlasti oma ürikutes suureks võiduks ei ülistanud . </s> <s> Niisiis , kui siin oli mingi püha Barbara või kelle nimeline klooster ja see katku tagajärjel tühjaks suri , miks ei võidud siis uut mõisa millalgi aastakümnete pärast kusagil lähikonnas Katkofeldiks nimetada . </s> <s> Siis pandi sellele Põhjasõja ajal tuli otsa ja mõne aastakümne pärast rajas see šotlane oma Viginia Halli . </s> <s> Aga tõenäoliselt mitte just siia . </s> <s> Igatahes oli see siinne müüridevahe veel üheksateistkümnenda sajandi algul varemetes . </s> </p>
<p> <s> Ta pidi Männi imestuse peale rääkima maalist , ja juba kaunis jutukaks muutunud seltskond marssis üle tee veskisse seda pilti vaatama . </s> <s> Virgala Talli kõrgelt trepilt jälgis neid põlgust õhkuv , kergelt kõhukas ja hiiresoenguks pügatud nukilise sõnnipeaga kõrtsmik . </s> </p>
<p> <s> Nemad seal punetavate raudkivimüüride vahel tegid kena raha . </s> <s> Aga omast arust targad inimesed sebisid nende vanade hoonete ümber ja tahtsid mingitest saladustest aru saada . </s> <s> Selle asemel , et paksutahulisest klaasist turbamaiguga puskarit rüübata ja ennast valge inimesena tunda . </s> </p>
<p> <s> Maali ümber natuke juttu jõmisenud , pidi seltskond juba veini ja singi juurde naasma , kuid Mehis korkis lahti ühe tumepunase neljakandilise pudeli . </s> </p>
<p> <s> Malle , see paksuks läinud ja vanaks jäänud Lõo oli talle lehmaköietuse komplekti eest kilumannergutäie oma abikaasa toodangut toonud . </s> <s> Päris korralik ja isegi tingimisi joodav puskar , leidis meister . </s> <s> Igatahes käis see metalli söövituse järgseks pesemiseks suurepäraselt . </s> <s> Aga kogus oli muidugi arutult suur . </s> <s> Ta oli siitsamast veskilae tolmu mattunud kultuurkihtidest kunagi leidnud vahva krobelisest punasest klaasist eseme , milles nähtavasti värnitsat hoitud . </s> <s> See kleepjas , pudelisse känkaraks kuivanud ollus punnis vastu igat liiki lahustitele , kuni lõpuks keeva väävelhappe ees alistus . </s> <s> Mees oli pudelit kuude kaupa leotanud , et haisu jääkidest vabaneda ja seesama Malle oli talle kunagi õpetanud piimanõgeseid appi võtma , mis tõepoolest iga hõngu hetkega olematuks tegid . </s> <s> Leotanud puskaris mõned paberitäied aktiivsütt ja tanalbiini nimelisi kinnistitablette , mis on tammekoore ekstrakt , oli mees lauda vanast alusturbakuhjast natuke pruuni prahti toonud , selle põlema sussitanud ja suhkru plekkpannil selle tule kohale asetanud . </s> <s> Karamellistunud suhkur tilkus läbi turbasuitsu puskari hulka ja üheainsa korraga oli kõik valmis . </s> <s> Jäi vaid saadud lahus läbi kohvfiltri nõrutada . </s> <s> Puskariõli , tammepark , turbamaitse , veidi karamelli , nagu üleküpsetatud linnastest ja kuldkollane värvus . </s> <s> Ta tahtis teada , kui peene maitsmismeelega ikkagi on kõik need snoobid , kes viskit taevani kiidavad . </s> <s> Tuli vaid mitmest pildiajakirjast kääridega tükke lõikuda , sildiks kollaaž monteerida ja see kommipaki kiletükiga üle kleepida . </s> <s> Loomulikult oli see mingi väga vingelt eriline vana viski sort , mille talle keegi sõber Edinburghist kaasa toonud . </s> <s> Selle erilises rafineerituses ei kahelnud ka Grönholm , olles loomulikult liiga viisakas , et pudelit lähemalt uurima hakkaks . </s> <s> Kahtlus jäi hinge , et mees oli liiga viisakas ka tõe näkku ütlemiseks , aga Mänd ja Astor leidsid , et ometi üks neist viskidest , mis lausa vastu ei hakka . </s> </p>
<p> <s> Joodi kloostri terviseks , mis Vallet ilmselgelt kõrvust tõstis . </s> <s> Senini oli muuseas täielikult selgusetu , kuidas ikkagi on Grönholmi suguvõsa selle mõisaga seotud . </s> <s> Jüri Mänd lubas mõnelt , kes teenistusmõisate saatusega paremini kuris , pärida , aga alla kindrali vaevalt et muid ohvitsere eriti mäletatakse . </s> <s> See vajab jälle malmist tagumikku ja pikki nädalaid arhiivides . </s> <s> Ja Grönholmil on tuleval talvel koduses ülikoolis kaks loengutsüklit — eelimpressionistid ja Saksa ekspressionistid . </s> <s> Ja nende jaoks on ka vaja mõne raamatu kaane vahelt sisse piiluda . </s> </p>
<p> *** </p>
<p> <s> Grönholm ? </s> <s> Kooperatiivi Ats oli Gönholm ! </s> <s> Mehis Seppmeister oli oma voodis istukile karanud ja hõõrus nüüd karedate kämmaldega silmi . </s> <s> Kusagil poolune piiril oli silme ette tulnud lõdvalt rippuva kõhuga ja vormitu lillaka ninaga valgetverd vanamees . </s> <s> Selline roosa ketendava nahaga ja muidu täiesti värvitu , nagu põrsas . </s> <s> Ta oli transporditööline , sõitis kooperatiivi autoga kaasa ja laadis kaupa , võttis suhkrukoti või heeringatünni üksipäini sülle ja tassis poe trepist üles . </s> <s> Ta ajas laia ja kaunis viisakusetut möla , ropendas naistega ja tegi meestele silma ning ütles tähendusrikkalt " hmm ! " ise lõuga vastu rinda surudes nii et lott nagu pudipõll kaela kattis . </s> <s> Ta jõi isukalt ja igaühega ja kui vintis oli , tegi kometit , roomas näiteks heki varjus kooli lillepeenraid palistavaid murulaugupealseid varastama , haukus Lipa kallal , millal too oma tankile torni peale ehitab ... </s> </p>
<p> <s> Ema oli kord öelnud — Ats on tegelikult haritud mees , ülikoolidiplomiga jurist . </s> <s> Ta olevat olnud piiritusekuningas , miljonär . </s> <s> Rannas on kahekorruseline villa , mille ta oma armukesele ehitada lasknud . </s> <s> Teda nimetatud ka krahviks , sest mitu küla kuulunud sisuliselt talle , on temalt võlgu võetud rahadega üles vuntsitud . </s> <s> Tal olnud kaks laeva , mis piiritust vedasid . </s> <s> Võttis Tallinnast lasti peale ja viis vabasse vette . </s> <s> Sealt oma randade mehed tõid paatidega maale või viisid Soome . </s> </p>
<p> <s> Poiss ei saanud tookord aru , miks see Adolf Grönholm siis nüüd siin sellist lihtsameelset joodikut etendab ja ema sosistas , et muidu oleks ta juba ammu ära viidud . </s> </p>
<p> <s> Kui kooperatiiv viiekümne kuuendal likvideeriti , kadus ka Ats sealtmailt , nagu Lipa ja Leopold Meisner ja Meeta ja Meeri leti tagant . </s> <s> Sinna ilmus keegi Koger koos naisega . </s> <s> Poes jäi kaupa vähemaks ja enam ei siginenud just see asi letile , millest olid nädala eest juhtunud Meisneriga rääkima . </s> <s> Aga rahvamees oli temagi , ja sestpeale oli teada , et poest saab pudeli kätte ka kell kaks öösel ... </s> </p>
<p> <s> Kes ikkagi oli see Adolf Grönholm ? </s> <s> Oli see juhus , et ta kandis viimaste Virgala mõisnikega ühist perekonnanime ? </s> <s> Ja kust teadis ema tema lugu ? </s> </p>
<p> <s> Kummaline kaalutuse tunne oli kehas . </s> <s> Ta oli kogu oma lapsepõlvega täielikult selle paikkonna osa olnud . </s> <s> Ta oli tundnud igat inimest , kes siin liikusid , igat viimast . </s> <s> Ja ta polnud neist vist õieti midagi teadnud . </s> <s> Nüüd meenus , et ema oli vaiksel häälel rääkinud õpetaja Elistele — talle näidatud täna ( see võis olla umbes aastal 1952. ) kaht sala-last . </s> <s> Keegi , kes ära viidud , jõudnud oma lapsed sugulaste juurde peita , ja klassijuhatajana kodusid külastades näinud ta neid lapsi . </s> <s> Nii palju , kui Mehis mõistis , kutsuti ta neid vaatama kuhugi majja , kus teisi lapsi ei olnud . </s> <s> Need olnud poiss ja tüdruk , eelkooliealised , kahvatukesed , sest päevavalges ei lastud neid õue . </s> <s> Arakesed , sest polnud võõraid inimesi kunagi näha tohtinud . </s> <s> Ühel olnud mingi portselanist pisikujuke , luik vist ja teisel väike salmik , mida ta ei nõustunud näitama . </s> <s> Ema jutustas seda ja nuttis vaikselt ja Eliste noogutas , noogutas ja hakkas siis saksa keeles rääkima ... </s> <s> Mis plaani nad pidasid , need kaks südametunnistusega inimest ajal , kui ainus reegel oli murda , reeta . </s> </p>
<p> <s> See oli vaid üks kord temal neist lastest kuulda , aga ta teadis kindlalt , et need elasid kusagil Virgalas . </s> <s> Kus siis ? </s> <s> Siin oli ju kõigest mõnikümmend peret väljaspool mõisamaju . </s> <s> Ta oli igat neist nimepidi teadnud . </s> <s> Millises need seaduse kaitseta lapsed end peitsid ? </s> <s> Selles ümbruses , kus kõik olid kõiki reetnud ... </s> <s> Ja mis neist on tänaseks saanud ? </s> <s> Viiekümne viie ringis inimesed , tema enda põlvkond . </s> </p>
<p> <s> Ema dokumentide laekas oli olnud sinise äärisega medaljon , mille valgel põhjal ilutses punane rist . </s> <s> Ja tal oli mingi paber , samariitlase tunnistus , kus oli sama ristisümbol ja tilluke kujutis lamajast , kelle kohale kummardub teine inimene . </s> <s> Ta oli pärinud ja ema oli rääkinud samariitlaste liikumisest , Rahvusvahelisest Punase Risti organisatsioonist , mille lipp on vastandvärvides Šveitsi lipp , sest sel maal oli peetud organisatsiooni asutamiskongress . </s> <s> Ja halastajast Samaaria mehest , kes röövlite poolt läbi pekstud võõrast teelist aitas . </s> </p>
<p> <s> Laps ei tahtnud kuidagi taibata — et võõras ja las oleks kõngenud , nagu tollane tava oli , ja mingi teise rahva esindaja lihtsalt aitas , nagu omasugust ... </s> </p>
<p> <s> Ema juurde tulid oma vikatihaavu või põletusi siduma kõik , olid need siis tuttavad või võhivõõrad . </s> <s> Polnud iialgi juttu sellest , et niisuguse abi eest ka mingit tasu oodataks . </s> <s> Kas see polnud siis iseenesest mõistetav ? </s> </p>
<p> <s> Isegi see igavesti väänik ja kiuslik vana tšekist Valner aitas , kui palusid . </s> <s> Ja kord , kui poisid teelt ühe pimeda mehe valejuhatusega kooli keldrisse meelitasid ning Valner sellest teada sai , karistas ta kõiki neid karmilt , ka teda , Mehist , kes toimuvale vaikimisi tunnistajaks olema juhtus . </s> <s> Sest pimeda kaitseks välja astuda ta tollal tõeti poleks peksuga riskimata saanud . </s> </p>
<p> <s> Uni lõplikult läinud , ronis vanamees voodist välja ja koukis ühest raamatukapi kõige alumise riiuli tagumisest reast välja paksu köite . </s> </p>
<p> <s> PIONEER VALMISTUB SAAMA NÕUKOGUDE ARMEE VÕITLEJAKS . </s> <s> Ta teab , et Isamaa kaitsmine on nõukogude inimeste püha kohus . </s> <s> Pioneer karastab oma vaimu ja keha , õpib taluma matkaelu raskusi ja puudusi . </s> </p>
<p> <s> Ta ei teadnudki , et oli valmistunud saama okupatsiooniarmee võitlejaks ! </s> </p>
<p> <s> Kohe alamal : PIONEER ARMASTAB JA KAITSEB LOODUST . </s> </p>
<p> <s> Pioneer ei lubavat kellelgi hävitada linnupesi ... </s> </p>
<p> <s> Aga sama raamatu 396 leheküljel avaldati kahetsust , et Eesti on nii põhjapoolne maa , seal ei ela küllalt kahjulikke loomi nagu suslikuid ja hamstreid , eelloetletuist üksnes vesirotte , aga sellegi poolest saab ka meil kahjulike loomade hävitamisest osa võta . </s> <s> Näiteks metsnugis , kes on küll kangesti kaval ja ettevaatlik . </s> <s> Tema lõksude paigutamise paika tuleb kaua sisse sööta näiteks oravate ja lindude lihaga , enne kui detsembris püünisrauad seada . </s> <s> Saarma püünisrauad tuleb aga panna pika keti otsa , mis võimaldaks loomal pageda vette , kus ta kiiresti upub . </s> <s> Kuival maal ta ei sureks niipea ja rikuks rabelemisega väärtusliku karusnaha . </s> </p>
<p> <s> Üldse oli see osa raamatust nagu salaküti õpik . </s> <s> Eriti kenad olid susliku urgu riputatavad õngekonksudega püünised ! </s> </p>
<p> <s> Kahjulikud olid kõik loorkullid , varesed , harakad ja metsnäärid ja jumal teab , kes veel . </s> </p>
<p> <s> Raamat õpetas ehitama raskekuulipilduja maketti , õppepüssi ja puust õppegranaati , kusjuures nooremate klasside jaoks oli ette nähtud kergem ja väiksem granaat . </s> <s> Oli ka pehme , riidest granaadi valmistamise õpetus , nähtavasti puhuks , kui sõjamängus kedagi tõepoolest visata tahetakse . </s> <s> Kui see liiga kerge tuleb , siis soovitati lisada selle sisusse kotike liivaga . </s> </p>
<p> <s> Oli muidugi ka palju lastepärast , spordi , matka ja mängude vallast , kuigi kõike jumestas militaarne vaim . </s> </p>
<p> <s> Nemad muidugi puupüsse ei ehitanud . </s> <s> Isegi kuulipilduja oli neil kunagi päris ehtne olemas . </s> <s> Kuhu see lõpuks sai ? </s> <s> Ja naljakas nõelu täis tunne roomas üle mehe turja . </s> <s> See Degtjarjovi kuuliprits peaks ju praegugi asuma Katkuvälja metsas suure kuuse ladvaharude vahel , kui puud maha pole võetud või kartulikott ja nöör läbi pole mädanenud ja relv sealt tormiga alla kukkunud . </s> </p>
<p> <s> Oli sügav öötund ja ta ei saanud seda sinna otsima minna . </s> <s> Polnud tõenäoline , et ta puu veel üles leiaks , ammugi ei näeks ta ka kõige parema tahtmise korral , kas ladva lähedal peitub mingi komps . </s> </p>
<p> <s> Nemad küll ei valmistunud Lenini-Stalini põhimõtete kaitsmiseks , ei olnud selleks kohe millalgi valmis , kuigi raporteerisid — alati valmis ! </s> <s> Sellest ei räägitud iialgi , aga Mehis teadis , et tema käes olnud relvad olid küll alati ( mängult ) vastupidises suunas pööratud . </s> </p>
<p> <s> Ema ei teadnud sellest kõigest midagi , kuigi ta arvatavasti mõndagi oletas . </s> <s> Sest aeg-ajalt kostsid koolimajja ära püssilasud ja plahvatused . </s> <s> Aga kui poiss koju jõudis , elus ja terve , oli ta üksnes pika pilguga vaadanud . </s> <s> Selline oli see aeg . </s> </p>
<p> <s> Mehis oli teda vananedes üha paremini mõistma hakanud . </s> <s> Kõige enam pani imestama see kompromiss , milleks ema valmis oli . </s> <s> Ta ei saanud jätta pojasse humanismi istutamata . </s> <s> Kindel veendumus , et igal inimesel on õigus elule , õnnele ja eneseteostusele , et eranditult kõik on sündinud võrdsetena , et inimese ülim kohus on olla kõigepealt aus ja õiglane , kuni enesereetmiseni välja ... </s> <s> Aga samas ta arvatavasti mõistis , et ei tohi poega täielikult oma ajast võõrutada . </s> <s> Ta ei keelanud lugemast patriootilist literatuuri , kus vaprad nõukogude lendurid või partisanid halastamatult hävitasid fašistlikke jätiseid ... </s> </p>
<p> <s> Aeg-ajalt ema vaid muigas , ütles tasahääli — seda vabanemise tunnet on võimatu kirjeldada , kui vankad lõpuks läinud olid ja sakslased sees . </s> <s> Pärast muidugi nemad ka vägivallatsesid , aga nad olid selle juures vähemalt viisakad . </s> </p>
<p> <s> Mehisele näis , et ta oli alati teadnud olevat oma poisivaimustuse vaid tingliku , nagu filmi , kui Kožedub põleva lennukiga sakslaste kolonni rammimas on , ja viimasel hetkel märkab , et pikeeringul on tuul leegi kustutanud ning punakotkas kõrgusse tagasi sööstab . </s> </p>
<p> <s> Kelle huultel naerujooned , </s> </p>
<p> <s> Kelle silmis helgib välk ? </s> </p>
<p> <s> Need on vahetus komnoortel , </s> </p>
<p> <s> Noorte leninlaste salk . </s> </p>
<p> <s> Hoovinurgas liivakast , liivakastis liiv . </s> </p>
<p> <s> Tervitab oktoobrilast liivakastis liiv . </s> </p>
<p> <s> Kes selle liiva kasti viis ? </s> </p>
<p> <s> Oma vanem vend . </s> </p>
<p> <s> Sellepärast liiv sealt siis </s> </p>
<p> <s> Tervitabki sind . </s> </p>
<p> <s> Nemad laulsid : Hoovinurgas solgikast , solgikastis solk . </s> <s> Tervitab oktoobrilast solgi seest üks silk . </s> <s> Kes selle silgu solki viis ? </s> <s> Oma vanem vend . </s> <s> Sellepärast silk sealt siis tervitabki sind . </s> </p>
<p> <s> Mitte millessegi polnud neil uskuda ! </s> </p>
<p> <s> Praegu kõike seda jälle kerides taipas ta järjepanu õige mitut asja . </s> <s> Kõigepealt seda , et Tiiu ei pidanudki aru saama , mehe vihast selle režiimi vastu . </s> <s> Ervin Erma oli rivikõlbmatu , sest tal olid lampjalad . </s> <s> Ja lampjalgu sai endale muretseda võrdlemisi lihtsalt . </s> <s> Kui raha enam ei aidanud ja sind haiglasse pandi , arvates et seal su tallad peagi tavaliseks muutuvad , oli vaja lihtsalt kaasa võtta tikutopsi nurka peidetult näpuotsatäis mesilaste mürgipõiekesi . </s> <s> Lööd mesilase kärbsepiitsaga uimaseks ja lõikad kääridega ta tagumise otsa koos nõelaga ära . </s> <s> Ja see hoiab su tallad kaua-kaua rivikõlbmatud ! </s> <s> Lollid , kes ennast tappa lasid ! </s> </p>
<p> <s> See rivikõlbmatu mölder oli nelja sõja-aastaga jõukaks meheks muutunud , sest ei sel ega teisel režiimil olnud mootorikütust veskite jaoks raisata . </s> <s> Kõik suured mootorveskid seisid ja tsaariaegsed vesiveskid ja tuulikud loksusid ööpäevad ringi jahvatada . </s> <s> Julge pidid olema ! </s> <s> Sest oli sul registreerimata jahvatist veskis , võisid kõigest ilma jääda ja ka kohtu alla minna . </s> <s> Sakslased olid selles asjas eriti täpsed . </s> <s> Nende vastavat asjamest hüüti külapeal leivakuradiks . </s> <s> Katsu sa sihukest pröökajat ära osta ! </s> <s> Aga iga asjaga saab maailmas äri teha ! </s> <s> Ja ebaseadusliku jahvatise pealt võeti terakene suuremat matti , kui sa teada tahad ! </s> </p>
<p> <s> Virgalasse üle toomine oli aga kõige suurem vedamine , sest juba Eesti ajast kehtis tava , et leib maksis jahuga ühe hinna ja pagar elas veest , mille ta leiva sisse pani . </s> <s> Miks ei pidanud pagar sellest siis edasi elama , eriti kui maarjajääd oli saada ! </s> </p>
<p> <s> Riigikord , kus sa mõne aastaga endale linna kahekorruselise kivimaja ostad ja auto ja maale , metsade vahele väikese loomafarmi soetad , on inimsõbralik kord . </s> <s> Pealegi need ajad , kus altkäemaksu andmise eest võisid kõva karistuse saada , läksid ju kiiresti mööda . </s> <s> Lapsed said koolitatud ja pulmad peetud . </s> <s> Ja endale jäi kah üht-teist üle ! </s> </p>
<p> <s> Tõepoolest , kõige verisemaid aegu Tiiu ju ei mäletanudki . </s> <s> Tema peres polnud ealeski korda kirutud . </s> <s> Kuuekümnendad olid pealegi selle režiimi kõige heledamad aastad , olgu küll , et Hruštšov igal kodanikutundega inimesel iivelduse põhjustas . </s> <s> Aga pidid sa siis just võtma südamesse asju , mis sinusse kuidagi ei puutunud ! </s> </p>
<p> <s> Nii et ikkagi oli Mehise kasvatus tegelikult vastutustundetult rumal olnud ! </s> </p>
<p> <s> Nukker naer tuli peale , kui meenus see õhtu . </s> <s> Ta tuli töölt oma ühiselamutuppa ja leidis seal laua taga istumas ja kohvi joomas oma ema ja Tiiu . </s> <s> Tüdruk oligi viimasel ajal tema pool elanud . </s> <s> Nüüd juba seitseteist täis ja veel viimane aasta tehnikumis käia . </s> <s> Kaubandusökonoomika . </s> <s> Huvitav , kas ta mõistis seda , millise meetripuuga tulevane ämm teda mõõtis ? </s> <s> Vaevalt küll ! </s> <s> Naistel on neis küsimustes oma mõõdupulk — see võim , mida nad kõnesoleva meeskodaniku üle omavad , ja selles vallas võis tüdruk end kindlana tunda . </s> </p>
<p> <s> Mehis Seppmeister küsis endalt nüüd , hilja küll , aga lõpuks ometi , kuipalju pidi Tiiu Erma oma ämmale tänulik olema , et see pojasse niipalju ausust sisse oli laadinud ? </s> <s> Kas sooveetlusest üksi oleks ikka piisanud , et noor , edukas ja kena mees end sel kombel õnge võtta lasi ? </s> <s> Sest siis ta juba teadis peamist probleemi . </s> <s> Ta oli muidugi marukiindunud sellesse ilusasse , meeletult kirglikku ja häbitult meelasse tüdrukusse . </s> <s> Aga mingi kurivaim sosistas talle , et see naisolevus on anekdoot , vaimselt täielikult tühi koht tema maailma kõrval . </s> <s> Ema teadis seda muidugi veel palju kindlamalt , aga temaski oli suure I-ga inimest liiaks , et pojale kõike seda seletama hakata . </s> </p>
<p> <s> Nii et kes siis ikkagi keda kartma pidi ? </s> <s> Tiiu võidutses lõpuks ju nii , nagu barbarid ikka kultuurrahvaid alistades võidutsenud on . </s> <s> Ja plika oli ka lihtsameelselt kaval . </s> <s> Oskas õigel ajal kuulekas olla , käis teatris ja näitustel ja kontsertidel ega hakanud jonnima , kui Mehis biitlite muusikast lolli vaimustusse ei sattunud . </s> </p>
<p> <s> Vanamees kustutas tule ja toppis " Pioneerijuhi käsiraamatu " voodiserva alla . </s> <s> Ta pidi mõtlema mõõgast , sest paari päeva pärast on Villu käed tagasi paistetanud ja talle võib suure haamri pihku anda . </s> <s> Aga mehe relvahullus oleks järsku nagu üle läinud . </s> <s> Suletud laugude taga kangastus hoopis kuulipilduja kuuseladvas , ja selle läheb , toob ta sealt ära , kui see alles peaks olema ! </s> </p>
<p> *** </p>
<p> <s> Lõpuks oli see päev käes . </s> <s> Mehis pistis teraskangi ääsitulle ja pühkis kaltsuga alasi puhtaks . </s> <s> Ta oli Villulegi töökitli selga otsinud ja seletas veelkord — kui tema pitshaamriga lööb , siis lööb Villu kohe suure vasaraga samasse kohta . </s> <s> Tema teeb kaks rütmilööki alasile ja näitab jälle pitshaamriga uue löögi kohta . </s> <s> Aga kui ta oma haamri lapiti alasile keerab , siis visaku Villu oma suur kuvalda maha . </s> <s> Sest siis enam lüüa ei tohi ! </s> <s> Ja vaadaku , ka , mis kallakuga ta lööb , sest nad peavad ühtaegu ka tera profiili välja taguma . </s> </p>
<p> <s> Mirjam istus sel ajal töölaua taga ja joonistas suure keskendumisega medaljonide vahakihile loomi , linde ja lilli . </s> <s> Nüüd , kui latiots sädemeid pilduvalt õlgkollaseks oli aetud ja vasarad tööle hakkasid , oli ruum korraga täis kõminat ja helinat , sädemeid ning meeste kähisevaid hingetõmbeid . </s> <s> Terasetükk hakkas õhenema ja pikemaks venima , tõmbudes algul leekpunaseks , siis hallikasroosaks , et üle kahvatulilla hõõguse maha jahtuda . </s> <s> Viimast Mehis enam ootama ei jäänud , vaid torkas selle uuesti ääsi miilavasse kuhilasse . </s> <s> Ja alles siis märkas ta , et naine istub , silmad suured ja hirmunud ning suu torus . </s> <s> Tule ja raua ning hingelduse ja viha möll oli tal sees kõik segi pööranud , nii et ta alles mehe naeru peale ärkas ja oh issand ! öeldud sai . </s> </p>
<p> <s> Tera pikkus sai kahe sepistamise korraga valmis taotud . </s> <s> Nüüd tuli hullem osa . </s> <s> Mehis oli ühe purunenud alasimeisli otsa ümaraks käianud ja asetas selle neljakandilisse silmaauku . </s> <s> Tuliseks aetud tera tuli sellele toetada , panna teisele poole pitshaamri pinn ja lasta Villul selle laubale peale lüüa . </s> <s> Kohe selgus , et on peaaegu võimatu asetada tera alumisele ümarpinnale õige kohaga , sest seda ju ei näinud . </s> <s> Veel võimatum oli aga panna pitshaamri pinn täpselt matriitsi kohale . </s> <s> Vastasel juhul aga rabas suure haamri löök sepise käest . </s> <s> Sooned teras oleksid pidanud olema löödud võimalikult ühesuguse sügavusega kogu tera ulatuses , sest neid nõgusaid pindu on hiljem väga tülikas viimistleda . </s> <s> Peale vandumist ja vahepeal isegi riidu minemist lõid nad need vaod küll terase pinda sisse , aga need olid kaunis sakilised ja igerikud . </s> <s> Ühtlasi ilmnes ebameeldiv tõik . </s> <s> Kuna tera seljale lähemal paiknevate soonte löömise ajal metall loomulikult venis , siis kiskus tera kõveraks , aga mitte nagu mõõk , vaid nagu vikat . </s> <s> Terajoon muutus nõgusaks . </s> <s> Mehis oli seda ette arvanud ja uskus teadvat , kuidas on kõige lihtsam sepis õigeks painutada . </s> <s> Ta tõstis kuuma tera alasisarve kohale ja lasi seljaga sellele langeda . </s> <s> Teinud nii korduvalt , tabamispunkti üha tera otsa poole nihutades , saigi ta joone enam-vähem vastavaks sellega , mis vineerile joonistatud . </s> <s> Aga ühtlasi ilmnes uus ebameeldivus . </s> <s> Löögipunktides olid painded natuke järsemad , kui nende vahel . </s> <s> Loomulikult pidi käi need asjad õigeks tegema , aga järsemad olid ka tera soonte moodustaja kõverused ja see tegi murelikuks . </s> <s> Lõpuks oli kogu kupatus vaja veel lamedaks lüüa , kõik kõrvalepainded välja sepistada ja seda andis teha lihtimishaamri abil . </s> <s> Üsna murelikul meelel pistis ta tera uuesti ääsi killustikukuhilasse ja keeras gaasi lahti ning alles õlgvalge helenduse saavutamise järel pani kinni nii gaasikraani kui ventilaatori . </s> <s> Las jahtub ! </s> </p>
<p> <s> Instrumenditeras oli saanud oma kuus kuumutamistsüklit ja mees ei olnud üldse kindel , et see enam millekski kõlbab . </s> <s> Kõrge margiga teras pole tavaline raud , mida lõputult põletada võib . </s> <s> Isegi see läheb pärast pudedaks ja urbseks ! </s> </p>
<p> <s> Higised , tahmased ja kitlid täis suitsevaid põletusauke , astusid mehed näost leemendades õue ning Villu pani suitsu ette . </s> <s> Kumbki ei tahtnud eriti tööst rääkida , sest esialgu ei vastanud selle tulemus kuidagi kujutlusele ilusast külmrelvast . </s> </p>
<p> <s> Villu lahkumise järel Mehis küll rääkis Mirjamiga , vaatas uusi söövitatud kujutisi ja arutles , mis võiks teisiti olla . </s> <s> Aga ta tundis ise , et mõte on mujal . </s> <s> Talle ei meeldinud üldsegi teadmine , et ta oli kohe töö algul teinud esimese möönduse . </s> </p>
<p> <s> Võitluse ajal saab mõõk vastase relvast aina väga kontsentreeritud lööke . </s> <s> Kuigi esiserva vastu saadud tabamus seal päris kindlasti hambaid põhjustab , siis see veel nii lihtsalt tera ei murra . </s> <s> Küll aga võib külglöök , eriti kui see juhtub tulema tera alumise kolmandiku pihta , su uhke relva armetuks köndiks muuta . </s> <s> Kogu sepatöökogemus hoiatas meest , et see terasesort , mida ta kasutab , on kindlasti ohtlik murduma . </s> <s> Eriti , kui see töötlemisel mikropragusid täis on läinud . </s> <s> Ja äsja oli ta endas tabanud mõttevälgatuse , et kes siis ohvitseri aumõõgaga ikka vehklemist harrastama hakkab ! </s> </p>
<p> <s> Ega vast hakatagi , aga ta oleks tahtnud teha relva , mis ei vaja mingeid pehmendavaid tingimusi . </s> </p>
<p> <s> Ega terase damaskimine vist olegi veel päriselt lahti mõtestatud . </s> <s> Kuidas need Damaskuse sepad seda ikka täpselt tegid ? </s> <s> Tegu on ju lihtsa süsinikterasega , aga peale töötlemist on selle pind siiru-viiru-mustriline . </s> <s> Mingi Jaapani rahvusmeister tagus mõõka , mäletas Mehis kusagilt filmist näinud olevat , seda kord õhukeseks sepistades ja siis lappesse keerates keemispunktil jälle paksuks tagasi paagutades . </s> <s> Pole just raske kujutleda , kuidas kristallstruktuurid sel viisil nagu kihilise piruka moodustavad . </s> <s> Noh , kui üks kahekümnenda sajandi lõpu diletant tahaks sellisel viisil tulemusi saavutada , vaevaks ta oma pealelööjad ära , olgu tal neid siis ühe Villu asemel kas või terve jagu . </s> <s> Alustama peaks ilmselt sellest , et ääsil loobuma gaasitulest ja võtma kasutusele väävlivaba puusöe ... </s> </p>
<p> <s> Nii et ikkagi mööndused ! </s> <s> Mehel sai isu otsa , ja saatnud Mirjam lõpuks uksest välja , sulges ta kõik riivid ja puges mõrul meelel oma eraklasse . </s> <s> Käis duši all , sõi ja heitis oma asemele , et süüvida mõnda vanasse armsasse raamatusse . </s> <s> Talle meenus sõjakuse õpetus lapsepõlveaegses raamatus ja sellega koos ka kuulipilduja kuuse ladvas . </s> </p>
<p> <s> Andoga nad selle sinna peitsid , sest olid kartnud vahelejäämist . </s> <s> Vene vintpüssipadrun polnud muidugi mingi eriline haruldus . </s> <s> Neid ikka liikus , aga kuulipilduja ketasmagasini jaoks läks neid kaunike hulk . </s> <s> Mehis enam ei mäletanudki , mitu just neil sinna lõpuks toppida õnnestus . </s> <s> Nad olid valinud omast arust ohutu paiga Alepõllust tükk maad lõuna pool , kus paeklindi järjekordne servaastang silmapiiri kõrgemale tõstis . </s> <s> Sinna , võsametsa servale panid nad oma kuulipritsi hargile üles ja võtsid sihikule kärbisepuu , millel heinaköitmest side nagu pea otsas . </s> <s> Kaugus silma järgi kakssada meetrit . </s> <s> Kuulid pidid jooksma kaugemal rusukaldeveerde . </s> <s> Ando sai loomulikult esimese proovija au endale . </s> <s> Oli näha , kuidas tagasi peksev relv poisi õlga põrutab . </s> <s> Kärbisepuu seisis muidugi rahulikult samas paigas . </s> <s> Kaks , kolm keskmist valangut , ja siis togis Mehis juba kannatamatult kaaslase õlga . </s> <s> Tema tahab ka ! </s> </p>
<p> <s> Ta mäletas senini seda võigast ja põletavat tunnet , kui ta tapamasina taha maha heitis ja relvapära vastu õlga surus . </s> <s> Siis nii nad olidki seda teinud ! </s> <s> Heinatutt sihikule ja sõrmeliigutus , mis tihedate löökidena kuulmekiledele ning rangluule teadustab surmava valangu teele läkitamisest . </s> </p>
<p> <s> Ta ei taibanud kohe , mida Ando tahab . </s> <s> Äigas jalaga vastu , kui teine midagi ta lukkus kõrva karjus ja teda järele jätma sundis . </s> <s> Nagu sõge , tahtis ta veel ühe valangu anda , ja siis nägi ta kaugel , lagendiku teisel serval maakalde tagant välja ilmumas veoautot inimestega . </s> </p>
<p> <s> Ega neil tegelikult kuhugi eriti kiiret olnudki . </s> <s> Nad olid karjamaavõsa varjus , vaevalt neid märgatud oldi . </s> <s> Aga nad unustasid isegi padruni rauda , korjasid oma harkjala kokku ja lidusid nii et tuul kõrvus tuhises . </s> <s> Miks sõitis auto inimestega sel sügissuvel seal teedeta väljal , kui hein ammuilma koristatud oli ? </s> <s> Võib-olla tulid kärbisepuid ära viima ? </s> <s> Igatahes ei teinud poisid endale illusioone . </s> <s> Kui tagasipeksev relv mõne tema lastud kuuli liiga kõrgele läkitanud oli , siis pidid need sõitjate peade kohalt üle niutsatama . </s> <s> Ja seda , et kilomeetri maa pealt kuulipildujavalangut ei kuuldaks , ei püüdnudki nad end uskuma panna . </s> </p>
<p> <s> Tuligi juurdlus ja piirkonnavolinik käis küla mööda kuulamas . </s> <s> Nad ei arvanud just kõige hullemat . </s> <s> Ilma mõjuva põhjuseta poleks ükski poiss neid reetnud . </s> <s> Aga selle relva olemasolust teadsid siiski paljud , juba oma kümmekond oli neid , kes seda näinud ja näperdanud olid . </s> <s> Kummalgi polnud tahtmist vahele jääda , kusjuures Mehisel oleks see eriti ohtlik olnud . </s> <s> Nad otsustasid selle nii ära peita , et keegi üles ei leiaks , ja kui küsitakse , siis öelda , et jah , et oli küll ja nad ei jõudnud seda lihtsalt ära tuua ja üle anda , et see kadus neil metsapeidikust kuhugi ära . </s> <s> Küllap mõni leidis ! </s> </p>
<p> <s> Nad muretsesid ühe vana vihmamantli ja traktoristide ajutisest õlilaost pool pange solidooli . </s> <s> Kuulipilduja sai paksult sisse määritud ja kummimantlisse mähitud ning traadiga kinni seotud . </s> <s> Siis veel kartulikott otsa ja üles , kuuse ladvaharude vahele okste keskele ning takuse nööriga hoolikalt puu külge köidetud . </s> </p>
<p> <s> Aasta hiljem oli see seal alles , ta käis vaatamas . </s> <s> Ja see pani isegi imestama , sest Andost võis uskuda ka seda , et tal tuli peale tung äri ajada ja ta mõnegi ühisomandis asja maha parseldas ning hiljem solvunult päris , et miks sa ei ütle , kui võtad . </s> </p>
<p> <s> Noh , kui see värk , muidugi nüüd juba ammu kõlbmatuks roostetanuna , seal alles peaks olema , siis ta läheb ja ütleb tõepoolest Andole , et tema võttis ! </s> <s> Aga täna oli ka juba liiga hilja seda ekspeditsiooni alustada . </s> <s> Või mida pidigi vana mees isikliku kuulipildujaga tegema ? </s> </p>
<p> <s> Kui nüüd järele mõelda , siis nad oleksid nagu sinna puulatva kotiriidesse mähituna peitnud ka oma poisipõlve , vähemalt tema . </s> <s> See oli lõpuklassi eel suvel . </s> <s> Sealtpeale omandas kogu elu hoopis teise ilme . </s> <s> Olid ka muidugi kaaluvad põhjused , neil mõlemal . </s> <s> Ando isa tuli tagasi , oli talle mõistetud kuus aastat ilusti ära istunud . </s> <s> Palju üks sarimõrvar siis ikka meeleparanduseks vajama pidi ? </s> <s> Poliitilistele küll anti neil aegadel kümme ja kakskümmend viis pluss viis . </s> <s> Et õpiksid ära , mida tohib rääkida ja mida mõelda . </s> </p>
<p> <s> Alles nüüd hakkas Mehis taipama , mida tähendab kasvueas poisile isa . </s> <s> Ando jäi kõigest kõrvale , ja temasugune eestvedaja ja algataja muutus korraga kutsikaks , kes suure sabas sörkis , sammugi maha jäämata . </s> </p>
<p> <s> Just selsamal sügissuvel kukkus Mehise isa lõpuks vahele . </s> <s> Jäi lihtsalt kätte , kui öine passikontroll ukse taga kolkis . </s> <s> See oli vanaisa juures maal . </s> <s> Aeg oli palju muutunud . </s> <s> Võimuesindajad isegi nagu vabandasid , kui selgitasid , et nüüd nad ei pääse mehe kaasa viimisest . </s> </p>
<p> <s> Pool aastat marineeriti teda ajutise passiga ja solgutati ametiasutuste vahel . </s> <s> Ja siis , kui kõik näis lõplikult laabuvat , kui alalise passi saamiseks kõik paberid käiku antud , küsiti ühes tsipa karmimas ametkonnas , miks mees oma erialal töötada ei taha ? </s> <s> Neil olevat pakkuda ametkondadevälises valveteenistuses tööd , mis just sobiv ohvitseriharidusega inimesele . </s> <s> Lepiti kokku isegi kuupäev , millal uut öökohta vaatama minna , aga seda päeva ei tulnud kunagi . </s> <s> Kui ta siis kolhoosi lihttööliste hulgast lõpuks üles otsiti ja küsiti , et kuis siis nii , et miks ei läinud kokkulepitud kohale , vastas mees — ta mõelnud järele ja leidnud , et teda ei huvita see töö . </s> <s> Julgeolekuvolinik kergitas seepeale vasakut kulmu ja ütles : " Või nii ? " </s> <s> Ja isa vastas : " Nii jah ! " </s> </p>
<p> <s> Mida oli poiss kõike seda kaasa elades tollal tundnud , polnud nüüd enam meeles . </s> <s> Aga lapsepõlv sai tal siis lõplikult läbi . </s> <s> Tõesti , sinna puu otsa Katkuvälja metsas oleks ta maha jätnud nagu ka kogu vastutamatuse , nii palju , kui tal seda kunagi üldse oli võimalik olnud endale lubada . </s> </p>
<p> *** </p>
<p> <s> Hiir oli küllalt kaua juustu kallal nakitseda võinud ja lõks plaksatas kinni . </s> <s> See oli ühel septembrikuu ööl , kui Tiiu tunnistas , et jah , et tõesti on pikalt üle läinud ja ta on üsna kindel , et asjad on sedasi . </s> <s> Ja see mälestus , tunne saatuslikust lõksu jäämisest ja samas kõigest üle mühavast hellusest , kogu see palav ja pakitsev hingetulv voogas taas üle vanamehe ta üksikul asemel . </s> <s> Oli kevadsuvine kuupaisteöö , hoopiski mitte vihma rabistav ja langevaid lehti sahistav september . </s> <s> Polnud kuumavat , armastust õhkuvat , meeletuid naudinguid pakkunud keha ta kõrval . </s> <s> Kaine , rahuliku resignatsiooniga oskas ta mõelda , et kõik oli täiesti asjalikult planeeritud ja läbi viidud . </s> <s> Tiiu oli piisavalt kaua temaga mänginud , et meest ainuvastutust tundma panna , enne kui oma keha talle loovutas . </s> <s> Aga ta polnud selle asjaga ka üldsegi liiga kaua viivitanud , sest oli ju selge , et tudengiseisustest väljunud mehel on hetkepealt hoopis teine turuvääring . </s> <s> Ei saanud uskuda , et paljalt noorus ja heledad kiharad teda kaua kinni peaksid . </s> <s> Kaks kooliaastat tuli siiski kannatada , sest eriala oli vaja ju kätte saada . </s> <s> Jah , arvestus töötas täpselt ja koguni viimasel momendil . </s> <s> Sest just selsamal ajal oli Mehis tutvunud ühel musta laega saali luuleõhtul väga vaikse ja väljapeetud olekuga ning kuidagi äärmiselt kõneka silmavaate ja suuhoiuga tüdrukuga . </s> <s> Lee Talur . </s> </p>
<p> <s> Lee Talur oli kirjutatud ühe luuleraamatu kaanele ja Mehis polnud osanud mõeldagi , et need küpsusest pakatavad värsid on ta enda eakaaslase sulest . </s> </p>
<p> <s> Nad olid " Pegasuses " veel kohvi joonud , tüdruk oli küsinud Mehise arvamust tõlkevaliku kohta , kus figureeris ka Uku Masingu nimi . </s> <s> Noor mees polnud sellisest luuletajast ealeski midagi kuulnud . </s> <s> Ja see oli just suurima sula kõrgaastal , kui tohtis juba peaaegu kõike , teatavate klauslitega siiski . </s> <s> Üht oma rahva suurimat nime näiteks ikkagi ei tohtinud . </s> <s> Seda neiu ka ütles . </s> <s> Temas oli midagi tasast ja kaalutletut , midagi maarahvale ürgomast , rahu , selgust . </s> <s> Ja temas oli päris pinna ligi valu ja protest maa tühjenemise , kodutunde hävimise , argielule jalgu jäämise pärast . </s> </p>
<p> <s> Mehis ei küsinud endalt , kas see piiga talle ka kui naine meeldib . </s> <s> Tal polnud sellele mahti isegi mõelda . </s> <s> Teda oli vallanud peaaegu paaniline vaimustus ja juba ka ennak hirm kaotada see vastleitud sugulashing , kes näis end olevat läbi mõelnud neist peamistest kihtidest , mille kallal tema oma pead alles vaevas . </s> </p>
<p> <s> Ta oli piigale mantlit selga aidates teda juhuslikult puudutanud , ja nagu elektrilöök oli ta käest läbi käinud . </s> <s> Nii et ta koduteel lollakalt naeratades taevasse vahtis ja tasasel pominal ikka veel vestlust jätkas . </s> </p>
<p> <s> Ta uskus päris põhjendatult , et kogu ta elu oleks kujunenud hoopis teiseks , kui nädala või paari pärast poleks Tiiu selle teatega lagedale tulnud . </s> </p>
<p> <s> Mehele ei valmista ju mingit raskust magada naisega , kellega ta päeval kas nääkleb , üldse jutulegi ei võta , või põlgliku üleolekuga pealiskaudselt lõõbib . </s> <s> See alasti , kirglikkust õhkuv keha oli pimeduse tundidel igatahes nauding , mida ta kellegi teise puhul kogenud ei olnud . </s> <s> Mõistagi ootab mees naiselt ka mõnda muud meeldivat . </s> <s> Eriti temasugune , ema kõrval kasvanud poiss . </s> <s> Ta oli kohanud neid , kes hellitasid , su juustes kaevusid ja soojust kaelale hingasid , oli kuulnud paljugi kiitust enda väljanägemise , vahel harva ka intelligentsuse või teravmeeluse kohta . </s> <s> See kõik oli meeldiv , aga selleta võis rahulikult läbi ajada . </s> <s> Tudengipõlve kogemused küpsemate naistega olid õpetanud leidma ka mõistmist , nagu see meestele nii pööraselt oluline on . </s> <s> Kui ta näiteks kaebas , et teatav õpejõud oma nõmeda poliitökonoomia ja selle lolli punase jamaga , mida ta sinna otsa jahvatab , tahab hinge välja süüa , siis ütles keskmiselt üks naine kolmest , et loomulikult on see vanamees igavene kummi ja kivistis , ja teda tuleb lihtsalt niisugusena võtta kui loodusnähtust . </s> <s> Ühesõnaga — see meenutas mingil määral neid suhtlemisvõimalusi , mis olid olnud emaga . </s> <s> Sa räägid midagi , sinu jutust saadakse aru ja võetakse osa ning sulle kas kiidetakse takka , täiendatakse omalt poolt või vaieldakse argumenteeritult vastu . </s> <s> Ühesõnaga — toimub sisuline suhtlemine . </s> </p>
<p> <s> Oli muidugi ka paras jagu selliseid naisi , kes mingit muud teemat peale neid endid puudutava , jutukski ei võtnud . </s> <s> Enamasti näuguva häälega ja liibujad , alati millegi lunimisel väljas , hoidsid nad sind jõuga tagasi , kui olid juba lipsu otseks seadnud ja minna kavatsesid . </s> <s> Nad mossitasid ja vesistasid , ja arvatavasti helistasid kohe kiiresti järjekordsele kavalerile , kui su selg oli jõudnud tänavanurga taha kaduda . </s> </p>
<p> <s> Tiiu polnud kindlasti mitte esimest tüüpi , sest nooremana ta isegi ei arvanud , et mehele midagi arukat ütlema peaks . </s> <s> Ja paariaastase kooselu järel teadis Mehis juba päris kindlasti , et tal polegi midagi öelda , vähemalt neis asjus , mis meest sisuliselt huvitada võiksid . </s> <s> Tollal polnud massikultuur veel nii selgelt eristunud kõrgkultuurist . </s> <s> Muusika jagunes küll kergeks ja tõsiseks , aga kerge polnud alati just kõige magedam kommerts kogu meeletu masinavärgiga selle äriks muutmisel , vaid tihti lihtsamaid aga siiski respekteeritavaid elamusi pakkuv valdkond . </s> <s> Biitlite buum oli täie raskusega kohale jõudnud meilegi , aga , tulnuks need neli noorukit Tallinna , vaevalt leidunuks siin kümme tuhat puberteediealist plikat , kes üksteist laiaks tallates hüsteerilise kriiskamisega ansambli teed palistanuks . </s> <s> Niisiis võis Tiiu vaimustust neist ja kõigest muust seesugusest ikkagi veel teatava üleoleku , aga mitte lausa põlgusega võtta . </s> <s> Kirjanduse teema oleks tema puhul muidugi tühi vaev olnud . </s> <s> Ta ei lugenud praktiliselt üldse mitte midagi . </s> <s> Polnudki ju midagi sellist , mis temasugusele vastuvõetav olla võinuks . </s> <s> Segali " Armastuse lugu " oli siis vist veel ilmumata . </s> </p>
<p> <s> Kujutav kunst oli teema , kuhu Mehis nagunii enamasti kedagi ligi ei lasknud . </s> </p>
<p> <s> Ema oli Tartus õppimise ajal Pallaslastega lävinud , oli seal ateljeedes koolitust saanud . </s> <s> Ta oli Pallaslane läbi-lõhki , ta ei joonistanud värvidega , ta lõi oma pildid õhust ja valgusest , ühesõnaga — maalis . </s> <s> Poisi eelkooliaastatel , kui maalitarbeid praktiliselt hankida võimalik polnud , ema põhiliselt küll akvarellis või tegi söejooniseid . </s> <s> Paberit polnud ju sada . </s> <s> See kollakas , hatune ja suure puitmassisisaldusega tahvelpaber , mis liikumas oli , ei kannatanudki akvarelli . </s> <s> Samuti talusid joonistusbloki lehed ainult kuiva pintsli tehnikat . </s> <s> Vähenegi ujutamine kiskus paberi lohku ja kortsu , nii et värv voolas , kuhu jumal juhatas . </s> <s> Aga söele sobisid need küll . </s> <s> Nagu aegki , olid tollased pildid enamasti rohmakalt must-valged . </s> </p>
<p> <s> Hiljem tulid nii tempera kui õli , tuli lõuend ja krundid-lakid , kogu see värvide imeline maailm . </s> <s> Poiss kasvas armastama Rembrandti ja Leonardot , eriti aga muidugi peredvižnikuid ja loomulikult impressioniste . </s> <s> Kõigest sellest polnud ta ealeski kellegagi peale ema rääkida saanud , sest inimesi , kellele see korda oleks läinud , lihtsalt ei olnud tema ümber . </s> <s> Isegi paljas mõte Tiiuga neid asju jagada tundus naljakas . </s> <s> Juba mõnda aega ei õnnestunud tal tüdrukut enam näitustele meelitada . </s> <s> Ja peale paari lillemaali ema pintsli alt , ei olnud tal oma toa seinal midagi , sest Tiiu lihtsalt ei tahtnud . </s> </p>
<p> <s> Teatriga oli lugu veidi teine . </s> <s> Tüdruk võttis meeleldi vastu ettepaneku mõnele komöödiale või operetile piletid osta . </s> <s> Vahest nõustus ta istuma ka tõsisematel etendustel . </s> <s> Ja mis imet — Noorsooteatri pööraselt avangardistlik , teravmeelne ja meisterlikult täpne " 80 päevaga ümber maailma " ajas Tiiugi vaimustusse . </s> <s> Kuigi pärast tuli välja , et põhjuseks , miks ta seda üldse vaatama nõustus , oli mingi osatäitjate abieluklatš . </s> </p>
<p> <s> Kõigest sellest hoolimata pidas Mehis seda vahekorda õnnestunuks , sest kõike korvasid ööd . </s> <s> Nüüd , kus nende ööde külv oli idanema hakanud , pidid paljudki asjad muutuma . </s> <s> Ja , taipamata veel , milline see muutus saab olema , Mehis tajus koos lausa põletavalt valusa kiindumusega ka teravat pettumust . </s> <s> Mitte kunagi enam pole tal lootust lähima inimesega ühiseid mõtteid mõelda . </s> </p>
<p> <s> Ta ei tunnistanud endale , kuigi kusagil aju keldrikorrusel teadis — see lähim inimene oleks pidanud olema Lee Talur . </s> </p>
<p> <s> Leega ei kohtunud ta enam niipeagi , sest tüdruk oli kuhugi kaugemale õppima sõitnud , ja kui nad siis kunagi kolme aasta pärast hetkeks kokku juhtusid , süttis mehes korraks kõik uuesti , aga siis oli juba ammugi hilja . </s> </p>
<p> <s> Erma Tõnn sõidutas nad oma ametiautoga Pärnu maanteele . </s> <s> Oli oktoobripühade eelne aeg , külmetas kergelt , hall linn oli täis punaseid loosungeid , nukker päike viirastus läbi kollaka pilvekihi . </s> </p>
<p> <s> Eesti Nõukogude Sotsialistliku Vabariigi nimel ... </s> <s> Jutt , mida see imal mees neile peale luges kippus irvitama ajama . </s> <s> Mehis näris põse seestpoolt kupale , et vähegi soliidne näida . </s> <s> Sõlmitagu abielusid taevas ja kinnitatagu seda altari ees või sooritagu linnapea asetäitja see protseduur asjalikult ja kuivalt ! </s> <s> Selline diletantismist nõretav imalus oli lihtsalt tobe ! </s> </p>
<p> <s> Ermad olid kogu komplektiga , Ervin , rusikasuurune lipsusõlm siidsärgi kaelaaugus , õlakas ja rinnakas ja natuke ka kõhukas , aga ikkagi kuidagi marginaalne veel hoopis kopsakamaks kosunud ja musta siidi riietatud naise kõrval . </s> <s> Märt , valged juuksed turris , põsed punetavad ja pungis . </s> <s> Mõne ainsa abieluaasta jooksul oli ta pilk veelgi tohmakamaks ja hägusemaks muutunud . </s> <s> Ta ehitas . </s> <s> Oli ühe maja juba valmis ehitanud ja maha müünud ning ehitas uut , öeldes ise , et kolmas on paras endale jätta . </s> <s> Naisega koos moodustasid nad nagu võitluspaari , valmis ühisel jõul murdma läbi selle vaenuliku maailma . </s> <s> Muu polnud oluline ega jõudnud ka täielikult nende teadvusesse . </s> </p>
<p> <s> Tõnn oli lühikese ajaga kena karjääri teinud , oli toiduainete tööstuse ministeeriumis mingi väike ülemus , igatahes auto ja kabinet olid tal juba olemas . </s> </p>
<p> <s> Seppmeistrid olid selles seltskonnas paratamatult külalised . </s> <s> Neid koheldi ülevoolava lahkusega , andes mõista , et neid sallitakse küll , ärgu nad nii tagasihoidlikud olgu . </s> </p>
<p> <s> Mehis oli hommikul tund aega varastanud , töö juurest läbi lipanud , oma toa rahvaga kiiresti pudeli tühjaks rüübanud . </s> <s> Vaevalt sada grammi talle endale sealt jätkus , aga ta väitis naljatoonis , et muidu mõni võib imestada , kuidas ta ometi kaine peaga naise võttis . </s> <s> Ise ta seda just niiviisi sõnastaski , et kuidas siis ikka nii ? </s> <s> Aga kuidas siis veel , küsis ta endalt nüüd ? </s> <s> Kui ta teaks , mis on armastus , siis ta ka ütleks , kas ta võttis naise armastuse pärast ... </s> </p>
<p> <s> Ja oligi kõik . </s> <s> Mõni tund kõrtsilauas , ja pärast taksoga koju . </s> <s> Tiiu oli nõus — nad ei lähe Nõmmele nende jaoks valmis seatud tuppa kõrge padjakuhila ja sulgtekiga voodisse , et hommikul enda kallal labast nalja teha lasta . </s> <s> Selles mõttes oli Tiiu temaga tõeti ühel meelel . </s> <s> Ja polnud ju võimatu , et ta oligi paariaaastase kooselu jooksul midagi ka õppinud . </s> </p>
<p> <s> On poisikeselikult vastutustundetu ja silmakirjalik end kõiges üksnes ohvriks mõelda ! </s> </p>
<p> <s> Vanamees ohkas ja keeras end selili , ajas käed laiali , pingutas kogu keha , pigistas sõrmi rusikasse . </s> <s> Milles sa siis Tiiut õieti süüdistad ? </s> <s> Et naine täitis oma osa ? </s> <s> Just seda ta tegema pidigi , ja Mehis oli alati imetlenud abikaasa sirgjoonelist julgust teha nimelt seda , mida ta teha tahtis . </s> <s> Sest Ega Mehis ei olnud ju mingi hiilgepartii . </s> <s> Liigne ausus ja nukravõitu vaimne kultuur pole ealeski kedagi läbi eluproosa kõrgetele tippudele kandnud . </s> <s> Seda teadis Tiiu ju vaistliku tarkusega algusest peale . </s> <s> Mehis oli kooliplikale lihtsalt meeldinud , see oli oma valiku teinud ja läks talle omase kõhklematusega kord võetud suunas . </s> <s> Ja kes siis lõpuks oli süüdi ? </s> <s> Tüdruk , kellel polnud kunagi võimalikki olnud õppida veidigi avaramalt mõtlema , sest peale jõukuse ahnitsemise ei sisaldanud maailm tema ümber mitte midagi muud ? </s> <s> Või tema ise , kes lasi end ilust ja noorusest pimestada , ei suutnud sõrmi eemal hoida ? </s> <s> Kuigi teadis ... </s> <s> Kas teadis ? </s> <s> Jah ja ei ! </s> <s> Selles eas me ju kuidagi ei usu , et elu karm argipäev kehtib ühesuguse kiretusega peale kõigi teiste ka meie enda suhtes . </s> </p>
<p> <s> Üks oli selge — sinna kolm ja pool korda kolm koma kaks meetrit suurde ühiselamutuppa ei mahu nad kolmekesi kuidagi ära . </s> <s> Aga tema ei olnud Erma Märt , kes võis oma autojuhiameti sobitada kas mõnda mullatööfirmasse , betoonitehasesse või saeveskisse , kuidas just parajasti tema ehitusele kasulik oli . </s> <s> Mehis oli seotud oma võrdlemisi kitsa erialaga , ja kui ta ei tahtnud leemendada trafoõilist või immutustõrvast kleepida , siis pidi ta läbi ajama palgaga alla saja rubla kuus . </s> <s> Tollal olid juba kooperatiivelamud , ja need olid siis veel mõistusele haaratava hinnaga . </s> <s> Aga noorel perel ei jäänud ju vaba raha kusagilt üle . </s> <s> Oli üks võimalus , mida tema valdas , need olid elektritööde projektid individuaalehitajate ja väikeasutuste , näiteks garaažikooperatiivide tarvis , mis ei teinud just rikkaks ja nõudsid päris tublisti aega , aga teenida ikkagi sai . </s> <s> Ja nii ta siis istuski õhtutundidel töö juures ning vaevas silmi , selle asemel , et paberipoognale väljamõeldud lugusid kribida või filosoofiat ja psühholoogiat ahnitseda . </s> </p>
<p> <s> Nad töötasid tollal ühes asutuses , ta oli värske ökonomisti ülemustele näha toonud , ja heledad lokid ning rõõmus hääl olid seal oma töö teinud . </s> <s> Tiiu oli kodus selle üle naernud . </s> <s> Oli maruvahvalt suurt , jõulist , karjäärihimulist meest matkinud , oli käsi hõõrunud ja Mehise tooli ümber käinud . </s> </p>
<p> <s> " Kui noorel daamil on tõeti , kuidas nüüd öelda , tahtmist ... ee ... kaasa lüüa meie ühises ürituses ee ... " </s> </p>
<p> <s> Mehis oli vaid hapult muianud . </s> <s> Ta teadis surmkindlalt , et ülem ei jäta juhust proovimata , ja seda ta ka Tiiule ütles ning sulas tolle heledast naerust . </s> <s> Temal polevat ju tõesti targemat teha , kui selle vana mehe madratsiks hakata , eks ! </s> </p>
<p> <s> See vana mees oli tollal neljakümnene , ja ta valis oma sekretäre ainult blondide hulgast . </s> </p>
<p> <s> Käib seniks küll , kui pikale puhkusele saab , oli Tiiu naernud . </s> <s> Sest pole ju mõtet kuhugi kaubandusorganisatsiooni minna , seal on kõva konkurents niigi . </s> <s> Lähed ja tuled kohe ära Nii ei võetagi sind tõsiselt ! </s> </p>
<p> <s> Enne veel kui naine silmapaistvalt trullaks hakkas minema , oli ta end kollektiivi sisse söönud . </s> <s> Fanfaarina kõlavat häält , naeru ja kontsaplaginat oli alati koridorides kuulda . </s> <s> Uus sekretär näitas heldelt oma maailmaklassi jalgu , vaks kõrgemalt , kui seni võimalikuks peeti , sest minimood oli üle mitme põlvkonna nagu veeuputus inimkonda ahistama tulnud . </s> </p>
<p> <s> Kõik käis Tiiu kaudu , arved ja haiguslehed , teadaanded ja kollektiivsed väljasõidud . </s> <s> Ja terve kari kolleege leidis iga tund vähemalt viiskümmend minutit asja sekretäri laua juurde . </s> </p>
<p> <s> Mehis muigas omaette . </s> <s> Kui ta üldse naisi tundis , siis antud juhul võis ta kihla vedada , et pealetükkivus oli selle eksemplari puhul kõige ebaõigem taktika . </s> <s> Halastamatult lubav ja irooniline , pani Tiiu end maksma , nii et isegi peremees näis vahel südame järele kobavat . </s> </p>
<p> <s> Nad on nii naljakad — nagu automaadid , lõkerdas noorik kodus . </s> <s> Vaata neile korra langetatud päi , nii alt üles ja läbi ripsmete otsa , ja juba ongi šokolaad ja lilled ja mõni küsib arglikult , et kas ei võiks kunagi kohvikusse minna ... </s> </p>
<p> <s> Kes küsib ? </s> <s> Mehis ei kavatsenud sellisel puhul küll eriti pühitseda . </s> <s> Tema nooruse kampades oli valitsenud sõbra õiguse austamine . </s> <s> Isegi sel määral , et juhtus mõni oma-kutt sulle piigaga linna vahel vastu , ei teretatud teda kunagi esimesena . </s> <s> Polnud teada , kas mehe mängu sobisid just sinusugused sõbrad . </s> <s> Katset oma näppu sõbra meepotti toppida hinnati vastu vahtimist saamise vääriliseks . </s> <s> Niisiis , kes ? </s> </p>
<p> <s> Noh , oli asju , mida Tiiu Seppmeister neiuna Erma ei kavatsenud üldsegi endale keelata lasta . </s> <s> Ja mehel jäi üle ainult loota , et noorproua omas seisundis abielurikkumisest ei hooli . </s> </p>
<p> <s> Ta muutus aina kaunimaks , õitsvamaks , kuigi kõht juba käe all tuntavalt ümardus . </s> <s> Ja mees oli lõhkemas tunnetest selle naisekeha ja temas kasvava uue elu vastu . </s> </p>
<p> <s> Tunnista ükskord , et sa oled ka pööraselt õnnelik olnud ! </s> <s> Õnn on tihtipeale väljakannatamatult valus . </s> <s> Tunnista ! </s> </p>
<p> *** </p>
<p> <s> Üksildastel öödel jõuab mõndagi mõelda , ka palju asjalikku . </s> <s> Hommikul ei hakanud ta proovimagi mõõgatoorikut käiata , sest teadis kindlasti selle võimatu olevat . </s> <s> Pikka , lamedat eset tuleb viimistleda käiaketta otspinnal . </s> <s> Ja kuna käi oli seina ääres , siis tera lihtsalt läheb seina vastu . </s> <s> Seda ei saa töödelda . </s> <s> Ka vanu põrandaid lõhkuma ja uusi ankrupolte betoneerima hakata ta ei tahtnud . </s> <s> Selle asemel tegi ta käia alusraamile pikendused ja keevitas need jalgade külge , tuues masina nii seinast eemale . </s> <s> See võttis peaaegu kogu ennelõuna . </s> <s> Siis istus ta väljas päikese kätte ja uuris tükk aega terasepist ning visistas helitut vilet . </s> <s> Ta teadis , miks ta viivitab . </s> <s> Ta polnud oma asjas millegipärast kindel ja otsis ajapikendust . </s> </p>
<p> <s> Vigu oli palju . </s> <s> Peamine oli muidugi seotud terasoontega . </s> <s> Need olid sakilised ja kõverad . </s> <s> Kord matriitsi , kord haamripinni otsajälg sügavamal kui tarvis . </s> <s> Ka soonte kaugus tera kontuuridest polnud kogu aja sama . </s> <s> Teades ette , kui tülikas saab olema selle õigeks käiamine ta vist viivitaski . </s> <s> Ta oli endale vastamata jätnud küsimuse , miks neid sooni vaja on , ja just selle tõttu ta ka ei teadnud , millised need täpselt olema peavad . </s> <s> Sest ka niisugune vaataja , kes asja sisuliselt ei valda tunneb vaistuga ära , kas vormis on veenvust . </s> <s> Funktsionaalne ongi veenev . </s> </p>
<p> <s> Terase pind oli üleni tuhkjas-sinine ja sügavalt krobeline , nagu iga sepis , mis liiga palju kuumutada on saanud . </s> <s> Ja kivikesega koputamisel andis see heli , mis mehele üldse ei meeldinud . </s> <s> Saeleht näiteks laulab viiulina . </s> <s> Kui ese vastab löögile puhta , harmoonilise kõlaga , on asjad korras . </s> <s> See terasetükk lausa ei kirisenud , aga midagi teravat oli ta hääles siiski . </s> </p>
<p> <s> Alles peale lõunat ja lõunauinakut , kui Mirjam oma järjekordsete proovitöödega kohale purjetas ja nad nende kallal tükk aega arutlenud olid , kui ta naisele autoemailide pudelikesed käte andis — tehku prooviks värviga katmist , hiljem jõuavad kuumutada , et email kivistuks , alles pärast kõike seda lasi mees käia käima ja lähendas teratooriku pöörlevale abrasiivkettale . </s> <s> Ühtlane valge sädemetevihk paiskus sealt ta kätele . </s> <s> Selle torkimist oli hea tunda . </s> <s> Ainult peenestruktuuriline kõrge margiga teras annab sellise valgusekoonust meenutava sädemepilve . </s> <s> Ja hingevaev hakkas kiiresti kahanema , sest iga töökäiguga muutus ese ta käes üha ilusamaks ja viimistletumaks . </s> <s> Ei tera- ega seljaküljel olnud kuigi palju sisselööke . </s> <s> Sepistamisel , kui pealelööja eksib ja tabab pinda vasara lauba nurgaga , võivad tekkida kergesti sügavad lohud . </s> <s> Et neid välja käiata , tuleks eraldada arutult metalli , mis on sageli pealegi vormi jaoks vajalik . </s> <s> Villut võis pealelööjana kasutada küll . </s> </p>
<p> <s> Lai oli see tera siiski ülearu . </s> <s> Aga esialgu ei hakanud Mehis seda kitsamaks käiama , sest üldpilt tuli sobitada soontega , ja ta ei teadnud , millised need tal lõpuks välja kukuvad . </s> </p>
<p> <s> Igatahes paari tunni pärast , kui ta ise ja arvatavasti ka Mirjam käia kriiskamisest kurt oli , pani ta töö lõpuks käest ning raputas kitlilt käiapuru . </s> <s> Ta nägu kirvendas , sest katteta käi nagu see sellise töö puhul olla vaid saigi , paiskab suure hulga prahti ka näkku . </s> <s> Raputanud kaua juukseid ja pühkinud laupa , võttis mees kaitseprillid eest . </s> <s> Ta oleks võinud täna veel jätkata , aga ta oli jõudnud seisuni , mis tõotas uusi hingevaevu . </s> <s> Päris kenade selja- ja terapoolefaaside vahel jooksid need hallid sakilised sooned , mis olid pealekauba veel ka liiga kitsad . </s> <s> Ta pidi mõtlema . </s> </p>
<p> <s> Mirjami kalade ja lindudega medaljonid olid lõbusateks puna-sini-rohelisteks muutunud . </s> <s> Metalli peegelpinnad ei olnud enam üksi . </s> <s> Meister otsis suure plekitahvli ja seadis selle ääsile mõne kõrgema rauakolakast jala otsa ning tegi tule üles . </s> <s> Tasane , madalaks seatud leek kuumutas pleki mõne minutiga peaaegu punaseks ja mees keeras tule maha ning ladus medaljonid sellele pannile . </s> <s> Sada kakskümmend kraadi kahe tunni jooksul , öeldakse . </s> <s> Tema ütleb , et lahusti tuleb lasta välja aurata , see ongi kogu tarkus . </s> <s> Värv kristalliseerub ja muutub kõvaks . </s> <s> Selle temperatuuri juures pool tundi ! </s> </p>
<p> <s> Ta istus , toetas selja seinale ja tabas endalt naise kirsipunase , sügavuses kuidagi hullult lõõmava pilgu . </s> </p>
<p> <s> Ei , ta peseb end puhtaks , sest metallipuru sööbib nahas . </s> <s> Ja keedab ehk ühe kohvi ? </s> </p>
<p> <s> Vastust ootamata mees tõusis ja lahkus , ronis trepist üles , loopis tööriided esiku põrandale . </s> <s> Paljas nagu porgand , pani ta kohvimasina lurisema ja käis siis mõnuga vee all . </s> <s> Toppinud puhtad riided selga , sugenud oma pikad salgud kuklasse ja seal ühte punti rehitsenud , võttis ta kohvikannu , leivataldriku , lahti lõigatud vorsti ja ka pudeli punase veiniga . </s> <s> Lihtsam olnuks Mirjam üles kutsuda , aga seda viga oli ta otsustanud vältida . </s> </p>
<p> <s> Neil oli põhjust klaase kokku lüüa , sest esimene ühistöö oli lõpuks tulemuse andnud . </s> <s> Valminud medaljone võis kõhklusteta müügiks pakkuda . </s> <s> Uks ristseliti , et emailivingu välja lasta , istusid nad puhta paberiga kaetud töölaua taga ja libistasid peost läbi neid , alles sooje iluasjakesi . </s> <s> Lõbusad ja täiesti omanäolised igatahes ! </s> </p>
<p> <s> Punetav õhtupäike heitis uksest üle põranda avarduva valguslaigu ja väljas traadil sädisesid õhtused pääsukesed . </s> <s> Siis avati kuskil uks ja tümm-tümm-tümm põrkus rütm neile kõrvu . </s> </p>
<p> <s> Mirjami näol süttis elevus . </s> <s> " Oh ! </s> <s> Tahaks tantsida ! " </s> </p>
<p> <s> Tantsi , kui tahad ! </s> <s> See nüüd küll pidi just puudu olema ! </s> <s> Selle vaibakloppimise plätsu saatel karata ! </s> </p>
<p> <s> Kuuldavalt ta ütles : " Minu tantsud on tantsitud . " </s> </p>
<p> *** </p>
<p> <s> Ta oli selle sõnastanud ja see andis talle kogu õhtuks mõtlemisainet . </s> <s> Nende tantsud näisid ka tantsitud olevat , kuigi Tiiu polnud veel kahekümnenegi . </s> <s> Aga ta oli nagu emalaev , pikkusest laiem ! </s> <s> Talle ennustati kaksikuid , kuigi arst seda ei kinnitanud . </s> <s> Keset saabuva kevade sulaveeloike ja määrdunud jääd tuli ta pikkamisi ja ettevaatlikult jalaga teed kobades kodu poole ja Mehis vaatas teda aknast . </s> <s> Naer kippus peale . </s> <s> Naine ei näinud ju jala ete ja pidi seetõttu kõndima nagu pime . </s> <s> Mees ootas ja muutus rahutuks . </s> <s> Tiiu oleks igal juhul pidanud juba trepist üleval olema , aga koridorist ei kostnud samme . </s> <s> Äkitsi ärevile läinud , tormas ta vaatama ja leidis Tiiu alumise trepiastme juures käsipuule toetumas , alahuul hammaste vahel ja silmad hirmust suured . </s> </p>
<p> <s> Oli muidugi liialdus , kui ta pärast väitis , et tõi naise süles üles , aga talle vähemalt näis nii . </s> <s> Ei olnud ju midagi erakordset lahti . </s> <s> Tuli see , mida neil päevil oodata oligi . </s> <s> Ta jooksis mõne sammu kreemvalge auto kõrval ja lehvitas läbi klaaside . </s> <s> Siis oli ta üksi keset võõrast linna , üksi nagu hunt metsas . </s> <s> Ta leidis end ühiselamutoast , mis kõmises tühjusest . </s> <s> Ta surus käed rusikasse ja kükkis korda kakskümmend , hoidis hinge kinni , kuni füüsiline vaev teadvusse jõudis ja närvipinge pisut järele andis . </s> <s> Seepeale tegi ta seda , mida tegid tollal enamasti kõik tulevased isad . </s> <s> Tookord polnud juttugi peresünnitusest . </s> <s> Uks löödi ühe osapoole nina ees kinni ja ta pidi ootama , kuni asjad on lahenenud ning tal lilledega selle ukse taha minna kõlbab . </s> <s> Mees läks esimesse alkoholiga sööklasse ja tellis pudeli veini . </s> <s> Talle sigines peagi lauda mingi härrasjoodik , veidi kulunud ja natuke karva kasvanud kaelaga aga muidu täiesti respektaabel seltskonnainimene , ja nad rääkisid mingeil kõrgfilosoofilistel teemadel , mis tal juba hommikuks peast olid pühitud . </s> <s> Sest ärgates , suu paks ja süda kloppimas , küsis mees hallilt laelt oma pea kohal , kas ta äkki sellele kadjakale südant ei puistanud ? </s> <s> Aga ühtainsatki sõna Tiiust ei suutnud ta igatahes kõige muu möga hulgast meenutada . </s> <s> Ajanud dressi selga , koperdas ta alakorruse fuajeesse ja torkas mündi kriibitud ja roosteplekilise taksofoni pilusse . </s> </p>
<p> <s> Üles tagasitulekuga läks tal aega , sest mees jäi igal kolmandal astmel seisatama ja pomises endamisi . </s> <s> Laupäeval , viieteistkümnendal aprillil , tuhat üheksasada kuuskümmend seitse ! </s> <s> Laupäeval ... </s> <s> " Teile sündis poeg . </s> <s> Neli kilo kuussada grammi . </s> <s> Mitte poeg , vaid mees ! </s> <s> Ema tunneb ennast hästi . " </s> </p>
<p> <s> Kas ta tervisi ikka oskas saata ? </s> </p>
<p> <s> Toas oli ta korraga põlvili põrandal , laup kušetile toetatud ja nuuksus nagu loll . </s> <s> Ta oli tõesti Tiiu pärast kartnud ! </s> </p>
<p> <s> Raputanud end lahti neist mälestustest , meenutas Mehis , et ta oli ju alustanud tantsimisest . </s> </p>
<p> <s> See oli omaette pikk tee olnud — higiste peopesadega nolgist eneseteadliku peolõvini . </s> <s> See oli terve teadus ja sport ja võitlus , kõik kokku . </s> <s> Kuulsuse väljad ! </s> </p>
<p> <s> Sellest ajast , kui tal Tiiuga püsiv vahekord tekkis , jäi tants kõrvaliseks asjaks . </s> <s> Polnud ju üldse huvitav kogu aja üht ja sama naist tantsitada . </s> <s> Polnud erutust , soorituste rõõmu , midagi ei olnud . </s> <s> Pealegi Tiiu ei osanud kuigi hästi tantsida ega hoolinud ka õppimisest . </s> <s> Polnud selle naise tugevaim külg ennast juhtida lasta . </s> <s> Ta oli partneriks ka natuke liiga lühike . </s> <s> Ilus pikk tantsusamm jäi poolikuks , kui abikaasa varvas kogu aja talla alla kippus sattuma . </s> <s> Viimane pool aastat oli loomulikel põhjustel üldse vahele jäänud . </s> </p>
<p> <s> Hingetulvast luriseva ninaga abielumees keetis hommikukohvi ning mannaputru ja mõtles nagu kauget noorust meenutades , et kõik see , mis alles mõne aasta eest näis moodustavat ta elusisu , oli juba tegelikult mööda . </s> <s> Selle asemele asusid praktilised mured . </s> <s> Ei teda ega Tiiut võtnud linn elamukooperatiivi nimekirja . </s> <s> Enne tuli olla kirjas korterisaajate järjekorras . </s> <s> Aga selleks pidid olema antud asustatud punktis sissekirjutatuna elanud kaheksa aastat . </s> <s> Ajutist sissekirjutust tudengite ühiselamusse ei loetud . </s> <s> Niisiis oli temal neid aastaid kaks ja pool ja Tiiul viis . </s> <s> Kahepeale kokkugi ei tulnud norm täis . </s> <s> Oli kaks põhimõttelist võimalust — leida korter eramajas või saada ametikorter . </s> <s> Ei üks ega teine olnud tõenäoline . </s> <s> Jäi kolmaski lootus — otsida töökoht väljaspool Tallinna , kus antakse ka peavari . </s> <s> Tema ehk oleks nõustunudki , aga Tiiu teatas kategooriliselt , et sinna peab Mehis siis küll üksi kolima . </s> <s> Temal on linnas igatahes kodu olemas . </s> <s> See oli Nõmmel ja ka Mehis oleks tinglikult ärklikorrusele ära mahtuda võinud , aga nüüd ütles tema omakorda , et sinna peab Tiiu küll üksinda kolima . </s> <s> Ta võis Ermasid taluda kaks korda kuus pealelõuna kohvilauas . </s> </p>
<p> <s> Kui ämm vahest auruveduri häält tehes end ukse vahelt sisse pressis , oli mehel alati just siis vaja töö juurde lipata , sest seal oli kindlasti avariiolukord . </s> <s> Ega nad riius ei olnud ! </s> </p>
<p> <s> Nüüd tuli leppida ühega kahest — kas taluda ämmaga ühe katuse all elamist või leppida sellega , et pereliikme kohta on kolm ruutmeetrit põrandapinda , millest pealegi üle poole oli mööbli all . </s> </p>
<p> <s> Esialgu näis kõik täiesti võimatuna , sest vähemalt poole uneajast röövis nuttu prigisev inimpamp . </s> <s> Toake oli täis mähkmete haput lehka . </s> <s> Tiiu oli salkus ja piimane , enamasti magamatusest ja kodus passimise tüdimusest tujust ära , aga mis uudist selles kõiges olema pidi ! </s> <s> Nii on see ju kõigil , ja pole kuulnud , et see kedagi tapnud oleks . </s> <s> Seepärast tundus lausa kergendusena , kui Tiiu otsustas palgata puhkust mitte võtta ja kahe kuu pärast tööle kippus . </s> <s> Ta toppis poisi kotti ja marssis bussile , ämm sai oma mahajahtumata instinkte volipärast rahuldada . </s> <s> Õnneks polnud vahemaad pikad ja noor ema jõudis lõunatunnilgi tissitamas käia . </s> <s> Õhtuks oli ta küll laipväsinud , ometi aga rõõmsam ja rahulikum , kui kogu aja nelja seina vahel vahtides olnud oleks . </s> </p>
<p> <s> Sel ajal lahvatas äkki lootus . </s> <s> Nimelt oli nende asutus otsustanud ise ka ühe kooperatiivelamu püsti panna . </s> </p>
<p> <s> Tiiu asemele oli ülemus uue sekretäri võtnud , mis pani Mehise kergelt muigama , sest peremehe mossitav ilme oli talle juba nalja tegema hakanud , enne kui naise seisund üldsusele veel teatavaks saada jõudis . </s> <s> Uus blondiin oli märgatavalt küpsem ja väljapeetum . </s> <s> Tema juba naeru ei lõkerdanud ! </s> <s> Järsku polnud kolleegidel enam päevade kaupa sekretäri laua juurde asja . </s> <s> Ja keegi laskis käibele anekdoodi . </s> </p>
<p> <s> Töökaupa tegema tulnud sekretärikandidaat pole rahul pakutava palgaga . </s> <s> Kui palju siis daam sooviks , pärib ülem ja daam vastab , et sada viiskümmend , või natuke peale . </s> <s> Seepeale ütleb ülemus , et mis te nüüd , mul saab peainsener sada viiskümmend . </s> <s> Seepeale plaksatab daam ridiküli kinni ja tõuseb . </s> <s> Eks magatage siis oma peainseneri edasi ! </s> </p>
<p> <s> Tiiule pakuti tööd arhiivi korrastajana , ühesõnaga võimalust lihtsalt logelda , kui ta logeleja tüüp olnud oleks . </s> <s> Aga tema , ajanud halli töökitli selga , kaevas nädalaga välja kogu asutuse lõputuisse kappidesse ja panipaikadesse ladestunud tolmuse paberilasu . </s> <s> Kõik toad olid äkki nagu kolimise korratuses , ja sestpeale hakkasid rändama meeletud virnad tarbetut rämpsu hoovile konteinerisse , mille peale majandusülem juba torisema kippus . </s> <s> Kõigest kuu ajaga oli süsteem loodud ja asjad hakkasid kiiresti laabuma . </s> <s> Peagi valiti ta ametiühinguorganisaatoriks ja nii oli ta jälle keset kõige vilkamat elu ning igaühele vajalik . </s> </p>
<p> <s> Elamukooperatiivi loomise koosolekul tundus igati loomulik , et just tema selle etteotsa pandi . </s> </p>
<p> <s> Asju otsustasid muidugi teised . </s> <s> Esimese nukra üllatusena ilmnes , et need kooperatiivelamud , mille toonane sissemaks mingi seitse tuhat oli , pole siiski päris kooperatiivid , vaid " elanike vahendeid ehitusse kaasatult rajatud korterelamud " Selliste hind oli hoopis midagi muud , kui nende tõelisel omast taskust makstaval korteril , ja nii tekkis küsimus , kust nemad selle raha võtaksid . </s> <s> Alustuseks oleks vähemalt kümme tuhat tarvis läinud . </s> <s> Tiiule kui esimehele otsustati siiski erand teha . </s> <s> Nad laenasid natuke äialt juurde ja said oma neli tuhat lauale panna . </s> <s> Tulevik näis aga üpriski segane . </s> <s> Kust nad selle raha kokku küll kraabiksid ? </s> </p>
<p> <s> Tiiu ei muretsenud . </s> <s> Jääb puudu , müüme edasi . </s> <s> Selle eest saab tunduvalt rohkem , kui see maksma läheb . </s> <s> Selle rahaga saab võlad tasa ja ka uueks ürituseks jääb üle ! </s> </p>
<p> <s> See tõotas vähemalt kahte-kolme aastat võlgades siplemist , mõtles Mehis masendunult , kuid naine ainult naeris . </s> </p>
<p> <s> Polnud lootustki , et tal omade harrastuste jaoks veel niipeagi aega jääks . </s> <s> Mitte see , et ei jõua kirjutada , et ei ole midagi kõlvulist avaldamiseks , vaid teadmine , et ta vaimne areng jääb lihtsalt kängu ! </s> <s> Aga niisugune see elu kord juba oli ja Tiiuga polnud sel teemal mõtet rääkida . </s> <s> Juhtus Mehis midagi vahest lugema , imestas naine — aga miks sa niimoodi vahid , miks sa midagi ei tee ? </s> <s> Ja kirjutamistest juttu tehes — aga miks sa siis ei kirjuta ? </s> <s> Kirjuta mõni raamat ! </s> <s> Kui palju selle eest makstakse , miski kolm tuhat ? </s> <s> No kirjuta siis ! </s> </p>
<p> <s> Mismoodi oleks ta saanud seletada , et kirjaniku töö on ka üks neid , mis pisut õppimist vajab . </s> <s> Ja esialgu oli ta lihtsalt liiga loll , liiga harimatu ja elukogemusteta . </s> <s> Mida ta sellisena oleks kirjutada saanudki ? </s> </p>
<p> <s> Noorte Autorite Koondisse oli tal aina harvem asja . </s> <s> Samuti musta laega saali . </s> <s> Meeletu luulevaimustus oli selleks ajaks hääbuma hakanud . </s> <s> Uusi nimesid tuli juure märgatavalt hõredamalt . </s> <s> Kuuekümnendate põlvkonnale järgnesid veel mõned hilinejad , siis paar nooremat eredat talenti ja äkki oli paus . </s> <s> Selle asemel hakkas tooni andma kriitika . </s> <s> Jõuti koguni selliste kurioosumiteni , et noored ja erudeeritud kriitikud leidsid nende harrastuse üldse olevat valitutele . </s> <s> Iga paberimäärijast grafomaan ei pidanudki ninaga nende vaimse nivooni küündima . </s> <s> Nii et kui mõnele ei meeldinud , mida targad inimesed sellest küündimatust loomingust omavahel rääkisid , siis olgu kenad ja pidagu oma harimata suumulgud kenasti kinni ! </s> <s> Nemad ise ei loonud , ei kirjutanud , vaid töötlesid tekste . </s> <s> See oli eruditsiooni küsimus , mingil intuitsioonil , inspiratsioonil ja muudel sellistel vaimsetel hälvetel polnud sellega asja . </s> </p>
<p> <s> Mehis Seppmeistrit tõmbas see õhkkond üha vähem . </s> </p>
<p> <s> Nüüd , järele mõeldes tundus , nagu elanuks ta neil aegadel mingis õnnetuse ootuses . </s> <s> Midagi saatuslikku oli nagu juhtumas , mida ta ette näha ja vältida ei osanud . </s> <s> Aga saatuse asemel sigines neile hoopis ootamatult auto . </s> <s> See oli tuttuus külm-helesinine Moskvitš , millega Tiiu ühel päeva maja ette veeres ja sellest otsustaval ilmel välja astus . </s> <s> Otsus oli ka ilmet väärt . </s> <s> Mehele keeldus ta seletamast , kust auto pärit ja kuidas ta küll raha kokku sai . </s> </p>
<p> <s> Kuigi naine startis esialgu hävituslenduri stiilis — gaas peale ja pedaal lahti , oli ta täis hakkamist . </s> <s> Hommikul laadis ta poisi tagaistmele ja läks , ning mehele jäi üle mõelda , et sel viisil võib ta ühekorraga kaotada nii naise kui lapse . </s> <s> Aga midagi ei juhtunud . </s> <s> Õhtuks olid mõlemad tervelt kodus tagasi . </s> <s> Poiss juba roomas . </s> <s> Poiss oli kõigi sugulaste suur imetlusobjekt ja autokadedusest kalkide nägudega töökaaslastest naistegi hellitada , kui Tiiu ta mõni kord kaasa võttis . </s> <s> Tõsise Tõnissoni isuga , oli ta enda juba kümnekiloseks puginud . </s> <s> Mihkel Seppmeister , tõeline eesti mees ! </s> </p>
<p> <s> Mehis pisut häbenes seda harrast kiindumust , mida ta poja vastu tundis . </s> <s> Oli vaja olla temaga kahekesi , siis vedeles ta voodis selili , hoidis last kahel sirgel käel enda kohal , riputas kilkavat väntsikut jalgupidi ja rääkis temaga pudikeelt . </s> <s> Siis ei tundunud ta isiklike huvide reetmine üldsegi kahetsusväärne . </s> <s> Ta ei saanud aru mõnestki tuttavast , kes valisid boheemluse , teinekord lausa nälja ja alkoholi , hülgasid armukesed või ka seaduslikud naised , kui kodune elu segama kippus . </s> </p>
<p> <s> Kui temal oli valida , kas saada kellekski või kasvatada oma lapsi , siis loomulikult valis ta viimase . </s> <s> Järelikult polnud temas juba algusest peale suurmeest ollagi , sest superegota suureks lihtsalt ei saada . </s> </p>
<p> <s> Aga siis see juhtuski . </s> <s> Korraga oli maja tema suhtes kuidagi reserveeritud ja vaikne . </s> <s> Ja Tiiu oli mures ning tige . </s> <s> Kodus nähvas küsijale , et ena pärimist ! </s> <s> Aga juba järgmisel päeval oli ülemuse kabinetis eranõupidamine , kuhu kutsuti ka Mehis . </s> <s> Mis siis nüüd saab ? </s> </p>
<p> <s> Asi oli alanud ühest maksmata arve meeldetuletusest , mille uus blondiin Tiiu asemel ülemuse lauale viis . </s> <s> Ja üheainsa robinaga varises kõik kaela . </s> <s> Ei midagi kummalist , elamukooperatiivi arvelt oli puudu ligi viis tuhat rubla , peaaegu täpselt see raha , mis auto hinnaks oli . </s> </p>
<p> <s> Mehis häbenes hiljem , et kaotas närvid ja pistis naist sõimama . </s> <s> Autus võttis ta hingetuks . </s> <s> Jah , ta sai aru küll , et autot oli vaja . </s> <s> Naine ei tulnud muidu lihtsalt kõigega toime , ei jõudnud . </s> <s> Aga see oli ju võõras raha ! </s> <s> Et maksab tagasi ? </s> <s> Huvitav küll millest ? </s> <s> Äialegi olid nad võlgu . </s> <s> Nende kooperatiivi osamaksud olid kogu aja puudulikult tasutud . </s> </p>
<p> <s> Muide , see , et mees endast välja läks ja karjuma pistis , päästis naise tõenäoliselt prokuröri küüsist , sest olgu pealegi solvunud , oli ülemus siiski suur ja tugev mees ning blondiini pisarad ja kaitsetus jõhkardist abikaasa ees tegid oma töö . </s> </p>
<p> <s> " Olgu see haisukäru kadunud ! " käratas Mehis ja marssis kabinetist välja . </s> <s> Ei raatsinud keelduda , kui peavalitsuse ametiühingust autoostu luba pakuti ? </s> <s> Mustlane ka ei raatsinud keelduda , kui hobune koplimulgus hirnus ! </s> </p>
<p> <s> Ametiühingu organisaatorid , kui autode loakomisjonide korraldajad , saidki reeglina oma load ülemisest ringist , et sõltumatud olla . </s> <s> Aga Tiiu oli ju selles ametis alles esimest aastat . </s> <s> Kurat võtku , siin lõhnas veel millegi räpase järele ! </s> </p>
<p> <s> Edasi läks aina kummalisemaks . </s> <s> Auto ei kadunud kuhugi , selle asemel kadus riiulilt Eesti Entsüklopeedia . </s> <s> See oli pärit ema raamaturiiulist ja pulmapäevaks temale kingitud . </s> </p>
<p> <s> " Mis sa sellega teed ? </s> <s> Sõnu võid ju raamatukogus vaatamas käia ! " </s> <s> See põhjendus võttis mehe hingetuks . </s> <s> Aga valik oli ühene — Tiiu sellisena , nagu ta on , või siis ilma pojata ja üksi ! </s> </p>
<p> <s> Mõni mõistatus selgus . </s> <s> Auto jäi alles , aga kooperatiivi osakust olid nad ilma . </s> <s> Naine oli nii valinud , tulemata selle pealegi , et mehega nõu pidada . </s> <s> Kes selle raha siis lõpuks teeninud oli ? </s> <s> Aga jah , muidugi oli abielusolijatel ühisvara , ja mis imet seal siis on , kui naine seda käsutab ! </s> </p>
<p> <s> Keset seda närvilist ja omavaheliste riidude aega , kui Mehis puhuti juba lootust kaotama kippus , tuli Tiiu ühel õhtul võidukalt säraval ilmel ja virutas laksuga lauale ühe ametliku paberi , millelt võis lugeda suure kirjaga ORDER . </s> </p>
<p> <s> Kolmetoaline korter Mustamäel . </s> <s> Kui aus olla , siis esimese hooga ei taibanud mees küll enam üldse mitte midagi . </s> </p>
<p> <s> Mihkel oli tollal pooleteise aastane , paras paterdav naakman . </s> <s> Temal oli küll jumala ükspuha , kuhu ruumi ta lahti lasti . </s> <s> Ja mida vähem seal kolu jalus oli , seda toredam . </s> <s> Kolm kõmisevalt tühja tuba , võlad kaelas ja naine tööta , sest kohe selle korteri saamise järel oli Tiiu avalduse sisse visanud ja kuulutas , et ei taha eluski enam selle asutuse nime kuulda . </s> </p>
<p> <s> Veel üks avastus . </s> <s> Mehisel olid vanad hatusest pruunist papist kaaned . </s> <s> Uuel riiulil kohta otsides , lõi ta need korraks lahti ja jäi juhmilt vahtima . </s> <s> Need mõniteistkümmend lehte , akvarelli ja söejoonist , mis tal ema töödest olid , olid sealt vahelt kadunud . </s> </p>
<p> <s> Võttis mõnda aega toibumist , kuni mõistmine kohale jõudis . </s> <s> Helmi Seppmeistrit kollektsionäärid muidugi ostsid . </s> <s> Ta teadis ka , mis neist oleks tõenäoliselt saada võinud . </s> <s> Koos entsüklopeediaga nii poolteist kuni kaks tuhat . </s> <s> See oli muidugi arvestatav raha , tema ligi kahe aasta töötasu ... </s> <s> Aga kas see korvas kaotuse ? </s> </p>
<p> <s> Tõeline löök oli veel tulemata . </s> <s> Kui ta seda siis kuulis , jalutas ta kaua mööda vihatud Mustamäe raagus kaskedega haljasalasid ja vahtis mornil pilgul süttivaid aknaid . </s> <s> Igaühe taga oli kodu , perekond ... </s> <s> Ainult mitte enam temal . </s> <s> See stiilitu mehike oma juhmi ilmega , kokkusobimatu pintsaku ja pükstega , halvasti seotud lipsuga , see pobiseja ja muganduja , kes osavalt laveeris palgasaajate ja juhtkonna vahel , kaldudes üldiselt kaitsma just viimase huve ... </s> <s> Huvitav , kas selle tõttu oligi tal võimalik armukesele ühe aastaga autoostu luba ja korter kinkida ? </s> </p>
<p> <s> Lõpuks tuli ikkagi koju minna , kus naise vaenulik pilk teda vastu võttis . </s> <s> Nende ühine elu oli viimased paar kuud lausa agoonia olnud . </s> <s> Mees räntsatas kapi tagant välja sikutatud madratsile ja keeldus sööma minemast . </s> </p>
<p> <s> " Nälgi , kui tahad ! " arvas seepeale abikaasa . </s> </p>
<p> <s> Nüüd näis see periood lõputuna , kuigi tookord ei kestnud see vist üle paari nädala . </s> <s> Tema ei küsinud ja Tiiu ei rääkinud . </s> <s> Mihkel virises . </s> <s> Kummalgi polnud isu poisiga tegemist teha . </s> </p>
<p> <s> Kui Tiiu vihkaval pilgul vahest tänitaski — härra ei suvatse , härra mossitab Tema oli igatahes liiga tundlik riiuõhkkonna suhtes . </s> <s> Ja ta ei tahtnudki midagi selgeks rääkida . </s> <s> Ausalt öelda — ta kartis tõtt . </s> <s> Ta võttis oma asjad ja sõitis hoopis koju , küsis selleks mõne päeva töölt vabaks , valetas midagi kokku . </s> <s> Ta oli otsustanud , et teeb esimesel võimalusel tagasi ! </s> <s> Ja see ju iseenesest tähendas , et ta ei pidanud lugu siiski lõppenuks , sest mis mõtet oleks muidu abielurikkumisel olnud ? </s> <s> Ta oli käinud ringi selle mõttega , aga ta kunagised armukesed olid ammugi silmapiirilt kadunud , töökaaslasi , kes arvatavasti asjaga kursis , ei kavatsenud ta igatahes sellesse loosse mähkida . </s> <s> Mingid juhuslikud vahekorrad ei tahtnud aga kuidagi õnnestuda . </s> <s> Talle ei meeldinud ka üksi naine . </s> <s> Igaühel oli midagi viga . </s> <s> Ning lõpuks — ta ju teadis , kuidas sellised asjad välja kukuvad . </s> <s> Veidi trafaretset koodi — ilus ilm , kas siin ei ole liiga palav , kui jalutaks natuke ... </s> <s> Siis mõningast õnnemängu , teeseldud puiklemist , rida piinlikke toiminguid , ja tühi tunne hinges , omapäi minema kõndimine . </s> </p>
<p> <s> Ema ei pärinud , ema vaatas nukral pilgul ja jättis ütlemata selle , mida poeg isegi teadis tal öelda olevat — seda oligi arvata ! </s> </p>
<p> *** </p>
<p> <s> Nagu oodata oli , hüppas drelli padrunisse kinnitatud käiamukkar aina soonest välja ja kriipis töödeldud pinnad ära . </s> <s> Milliseid rakiseid ta ka ei ehitanud , töö ei laabunud kuidagi . </s> <s> Kui ta siis lõpuks puidust matriitsi meisterdas ja kruustangide vahele koos teraga kinni keeras , nii et käial enam kuhugi kõrvale põigata polnud , hakkas asi lõpuks kuidagi minema . </s> <s> Aga puuri pöörded olid käiamiseks aeglasevõitu ja ketas ise pisitilluke , nii et joonkiirus oli naeruväärselt väike . </s> <s> Sellises režiimis töö lihtsalt ei edene . </s> <s> Metall läheb üleni kuumaks aga ei kulu sugugi õigesse mõõtu . </s> <s> Küll aga kulus kõrval asuv puit ja määris käia pinda . </s> <s> Kõrbenud kase lõhna oli terve tuba täis . </s> <s> Päevatöö tulemuseks oli kolmandik ühe terapoole soont ja see soon oli liiga lai ning madal . </s> <s> Vahepeal lootust kaotades , siis jälle ropult vandudes ta küll jätkas , aga oleks parema meelega kõik sinnapaika jätnud . </s> <s> Talle oli taas hakanud kummitama kuuselatva peidetud kuulipilduja . </s> <s> Miks ei võiks ta selle masinavärgi restaureerida ja kirjad peale graveerida . </s> <s> Kinkigu oma majorile , on teisel pensionipõlves vahva naabrite kasse käristada ! </s> </p>
<p> <s> Ta tundis ennast . </s> <s> Meeleheite olukordades tulid talle alati võllanaljad pähe . </s> <s> Aga tänagi ei pääsenud ta otsimisekspeditsioonile , sest Mirjam oli taas isuga medaljone töötlemas . </s> <s> Naine kiirustas , sest jaanipäev oli ukse all ja igaaastasel folkloorifestivalil ning sellele järgneval pargipeol oli lootust neid iluasjakesi suuremal hulgal müüa . </s> <s> On ju teada , et kord minema hakanud kaup läheb ühe hooga . </s> </p>
<p> <s> Mehis muigas mõttes . </s> <s> Saab näha ! </s> <s> Mirjam oli just seda tüüpi naine , kes kipub võimaluse korral sohki tegema . </s> <s> Materjal , tehnoloogia ja moraalne tugi olid tema poolt , nagu ka idee ise . </s> <s> Eks näis , kui palju see pool kasumist naise käsitluses välja teeb ? </s> <s> Kulud ei olnud ju üle mõistuse , nii et risk polnud kuigi suur . </s> <s> Ei lähe koostöö , siis ta edasisest lihtsalt keeldub . </s> <s> Naine ei saa ju ise rauatükkigi kätte , rääkimata selle lihvimisest ja poleerimisest . </s> <s> Need kalad olid aga ka veel kujusse käiatud ja ruumiliseks töödeldud . </s> <s> Tema osa polnud tõepoolest väiksem . </s> </p>
<p> <s> Ladunud lõpuks rinnaehted plekkpannile küpsema , jättis ta naise seda värvivingu sisse hingama ja läks ise välja , et korraks ka ometi värsket õhku saada . </s> <s> Terve pika päeva oli ta raskete vanade müüride vahel veetnud . </s> <s> Ometi oli aasta ilusaim aeg . </s> </p>
<p> <s> Rondeeli viiv uks oli lahti ja seest kostis tööhääli . </s> <s> Ta läks vaatama ja leidis võõrad ehitajad Villu raiutud avausele betoneerimisraketist ehitamas . </s> <s> Oli näha , et Grönholm laseb sinna ukse panna , tahab mõisa minevikku eksponeerida . </s> <s> Samas mõõtsid ruumi kaks inseneri moodi meest ja vaidlesid millegi üle . </s> <s> Prahivirnale oli visatud eskiisimapp ja selle järgi näis , et kavandatakse mingit keerukamat paraadtreppi . </s> </p>
<p> <s> Mõistagi ei saanud rootslastest parunisool olla kusagil kuldmüntidega täietud rahapada ega ka suurkasumeid andvaid mõisu . </s> <s> Aga raha neil siiski olema pidi , kui sellele igasuguse praktilise kasuta hoonele raisata jagus . </s> </p>
<p> <s> Peremehe enda autot ei olnud mõisa pargiküljel . </s> <s> Mehis jalutas paisjärve kaldale . </s> <s> Kuigi suurveeaeg oli mööda , ruttas vool endiselt , kandes endas pinnasehägu . </s> <s> Tiigiveele laskunud pardid said mõne minuti olla , siis muutus vee rutt tammi ees juba nii hoogsaks , et neil lendutõusuga kiire oli . </s> <s> Lehtinud puude ladvus käis varestel ja hakkidel käbe poegade kantseldamine . </s> </p>
<p> <s> Kõik oli nii , nagu viiekümne aasta eest . </s> <s> Polnud ainult lastekodu kasvandike käredaid hääli . </s> <s> Keegi ei huiganud möödajooksul , et mis sa memmekas siin vahid ! </s> </p>
<p> <s> Kuid ega jõhkrus olnud siinse paiga ainus iseloomustaja . </s> <s> Algul see muidugi mujalt tulnud poissi vapustas nii et ta muud ei näinudki . </s> <s> Aga ta käis ju nendega seitse aastat koos koolis , ja ta pigem õppis neile kaasa tundma , kui vihkama . </s> </p>
<p> <s> Oli sootuks üks teine , temale tollal täiesti tundmatu nähtus , mis siin pealispinna lähedal olemas oli . </s> </p>
<p> <s> Esialgu mõistetamatud , enamasti süngeilmelised ja alati vaikivad , olid tüdrukud aja jooksul talle hakanud avanema . </s> <s> Tõsi , nende rõõmutusse ja hääletusse saladusemüüri ei küündinud neist naljalt keegi vaatama . </s> <s> Aga üldisesse vihkamise õhkkonda sigines pikkamisi põgusaid vaheaegu . </s> <s> Esialgu ilmnes see vaid koolipidudel , kui sellesama , praeguseks roostetanud traadipesaks muutunud klaveri saatel tantsiti . </s> <s> Midagi nad siis vist juba oskasid , valssi , polkat ... </s> <s> Ja puhtaisse valgeisse pioneeripluusidesse riietatud , seks puhuks võimalusi mööda kohendatud soengutega tüdrukud olid tihtipeale kenamad , kui nende taluperedest pärit klassiõed , kellel polnud enamasti suurt midagi pidulikumat selga panna ega ka õhetavaid sõbrannasid abiks ehtimisel nõu andmas . </s> </p>
<p> <s> Olid ka mõned väga rangelt vaos peetud kiindumused , temal endalgi olid paar sellist , aga pilguvahetuseks need tal jäidki . </s> </p>
<p> <s> Vanemates klassides siginesid juba mingid paarid , kuid lastekodu juhtkond kandis hoolt , et need karmilt lahutati , saadeti üks osapool lihtsalt minema , teise lastekodusse või kooli lõpetamata mõnda kutsekasse . </s> </p>
<p> <s> Oli ka lausa eredaid , kogu kooli ja kasvatusasutust erutavaid lugusid . </s> <s> Üks selline oli ta enda klassikaaslastega , kuuendas vist . </s> </p>
<p> <s> Mingist teisest lastekodust läkitati keset õppeaastat neile ingelblond piiga , kelle välimus järsult kõigist teistest erines . </s> <s> Ta alati heledate pluuside kaelaavad olid palju avaramad ja kiskusid pilku peidetud saladuste poole . </s> <s> Ta juuksed olid silmapaistvalt lokkis , ja naisõpetajate omavaheliste juttudega tahes-tahtmatult kursis olev Mehis sai teada , et piiga keerab ööseks juuksed sisse . </s> <s> Mida see tähendas , emaga koos kasvanud poiss loomulikult teadis . </s> </p>
<p> <s> Mingi saladus oli selle Õilmega kaasa tulnud . </s> <s> Tema ei turtsunud nagu vihane kass poiste suunas , vaid vaatas tüüdatud ja andestaval pilgul , kui solvanguid nähvati või näpistati . </s> </p>
<p> <s> Samas kuuendas käis tollal veel Mehisega neljandas kokku saanud Uuno . </s> <s> Poiss oli veidi vanem , aasta või kaks istunud . </s> <s> Ta oli mustapäine , juba kergelt vurrukas ja kähedalt mehise häälega . </s> <s> Tema polnud lastekodust , vaid rannast , metsavahiperest . </s> </p>
<p> <s> Selle kuuenda suurel kevadel , kui internaat tühjaks jäänud oli , sigines Uuno ühtäkki uuesti koolimajja ja kippus seal ka ööbima . </s> <s> Mehisele ja mõnele tõepoolet kaugetest küladest lastele , kes internaadis terve õppeaasta viibisid , seletas ta midagi segast , et kodus on palav magad...a Oli ka tõesti juba suvealgus . </s> </p>
<p> <s> Äkki puhkes pahandus . </s> <s> Koduste teada internaadis , kooli jaoks ammu kodus , oli Uuno viimased paar nädalat hoopis teadmata kus ööbinud . </s> <s> See teadmata paik oli Virgala park . </s> <s> Arvatavasti mitte küll jõe ja müüriga piiratud pärispark , vaid parkmets selle ümber . </s> <s> Seal kusagil luurati võsast välja kuuseokstest onn , kust leiti paar lastekodust kadunud tekki , mõned lõkketulel tahmunud toidunõud ... </s> </p>
<p> <s> Blond Õilme kadus lastekodust . </s> <s> Kuhu ta saadeti , sellest ajalugu vaikis . </s> <s> Seitsmendasse läks Mehis ilma selle klassivennata , sest järeleksameid ei teinud poiss loomulikult ära . </s> <s> Koolist teda välja ei heidetud . </s> <s> Uimane nagu kevadine porilane , silmis raske kurbus , kõndis see loomu poolest jõhker sell pool järgmist kooliaastat , õppimata vist ainsakski tunniks , ja jäi siis vanuse tõttu pääsenuna koolist ära . </s> </p>
<p> <s> Kogu see maailmasaladus eksisteeris nende ümber , oli siinses õhus ja vees , nende ujumiskohtades , mis olid rangelt eraldi , poistele ja tüdrukutele . </s> <s> See separatsioon polnud muide kasvatajate initsiatiivil tekkinud . </s> <s> Lehestiku vahelt välgatavad , omi radu käivad , alati vaikivad tüdrukud valitsesid siiski kummalisel kombel kõigi meeli , püsisid meeles , kui veest tulnud , põõsa varjus pükse kuivaks väänasid ... </s> <s> Ja mis kummalisim , kõik see roppus ja labasus , mis neist valdkondadest folkloorina suust suhu liikus , ei olnud vähemalt Mehise peas küll kunagi seotud tema eakaaslaste ja klassiõdedega , ka mitte tihtipeale vägagi avameelselt omi saladusi kõrvaltoas emale pihtivate noorukeste õpetajannadega , vaid mingite isemoodi olenditega üldnimetusega naised . </s> </p>
<p> <s> Muhedasse meeleollu jõudnud mees läks oma töötuppa tagasi ja kohtas seal lopsakate kastanpruunide juustega ning kirsipunaselt põlevate silmadega naist , kes värvivingust nohu oli saanud ja märgatavalt tujust ära . </s> </p>
<p> <s> Peremees pidi peaaegu vihastama , sest tundis vägagi hästi selliseid tujusid , mis hakkavad sulle pisitasa dikteerima , kuidas sa käituma pead , eriti millal ei tohi daami üksi jätta ja millal jälle peab ... </s> <s> Aga asjal oli lihtsam põhjus . </s> <s> Paks Malle oli käinud mingi läbijooksva piimavinkuga , mille ta siia nurka maha oli jätnud , ja nähtavasti oli ta Mirjamilt midagi selles vaimus pärinud , et kas siis nüüd ollaksegi siia sisse kirjutatud . </s> </p>
<p> <s> Äsja just mõelnud ja meenutanud , rabas meest korraga uskumatu tõdemus — see vilistavalt ähkiv kasimata aam oli Malle Lõo , üks ta enda kunagine pilgukiindumus , ja veerand tundi tagasi oli ta alles olnud niisama ingelblond ja lokkis ja haldjana õhuline lehestiku vahel viirastuv nümf , nagu see patune Õilmegi . </s> </p>
<p> *** </p>
<p> <s> Tal oli vaja minna Katkuvälja metsa , aga millegipärast valis ta läände kulgeva suure maantee lagedal paeklindi serval , mida mööda sai Alepõllule . </s> <s> Nautides mahedat tuult , mis lõpuks ometi enam mere kargust ei kandnud , kõndis mees suure avaruse keskel . </s> <s> Siit nägi üle nõmmemetsade merelegi , lõunasse vaadates paistsid väljad kuni järgmise klindiastanguni kuue kilomeetri taga . </s> <s> Eespool algasid metsasalud ja hekkidega varjatud elamud . </s> <s> Seal , põlistalude kandis polnud maa veel päris tühjaks jäänud . </s> <s> Asunikutalude ala Virgala väljadel meenutas aga pigem mõnd preeriaasulat Ameerikast , kus kolmekümnendate tolmutormid pinnase minema kandnud , nii et elanikel viljatutest paikadest lahkuda tuli . </s> </p>
<p> <s> Need paepealsepõllud siin oma saviseguse mullaga olid endiselt valmis vilja kasvatama , aga torm oli inimesed teisale paisanud . </s> </p>
<p> <s> Jälle leidis ta end Alepõllu saalist , suundus aga seekord koridori pidi vasakule , sisenes trepikotta ja hakkas kulunud astmeid pidi üles sammuma . </s> <s> Teda valdas imelik rahutus . </s> <s> Lapsena alati nautinud nende astmete kõma , püüdnud neid mööda kaalukas rütmis sammuda , nagu oli kõndinud isa , asetas mees nüüd jalgu peaaegu kuuldamatult trepile . </s> <s> Teda häirisid tolmu jäänud jalajäljed , ja neid oli siin palju . </s> <s> Õpetajate korterite poolses majaotsas võidi küll kolamas käia , aga mingeid erilisi mälestusi ei pidanud enamusel ta kolikaaslaastest sellega seotud olema . </s> </p>
<p> <s> Enne veel , kui ta ukseni jõudis , meenus talle selle luku võtme tüüp . </s> <s> Ta oleks sellise võinud oma kolude hulgast kaasa otsida . </s> <s> Aga lukk oli kinni keeramata ja mees astus üle läve järsku mühinal kobrutavatesse mälestustesse . </s> </p>
<p> <s> Köök oli päris tühi . </s> <s> Roostetanud plaadiga pliit üksi ja mingeid tühje pudeleid nurgas . </s> <s> Elutoas olid aga pikk laud ja kulunud toolid ning seina ääres riiul See meenutas õpetajate toa sisustust , ja polnud võimatu , et see siin viimati asunud oligi . </s> <s> Kolm ja pool meetrit lai , ja neli pikk ruumikene , mis temale lõputu aja kogu selle maailma turvalisust oli kehastanud . </s> <s> See asus just saali kohal ja ta mäletas , kuidas omi mänge mängiv või juba siis nokitsemisekirele andunud laps oli tundide kaupa kuulanud läbi põranda kostvat koorilaulu . </s> </p>
<p> <s> Me saeme , saeme lauda </s> </p>
<p> <s> Töö aina kihab , keeb . </s> </p>
<p> <s> Las terashambad laulda , </s> </p>
<p> <s> See meele rõõmsaks teeb ... </s> </p>
<p> <s> Või siis kaanonit : </s> </p>
<p> <s> Vaata Jaaku , vaata Jaaku , </s> </p>
<p> <s> uhket meest , uhkest meest ... </s> </p>
<p> <s> Aga ka : Partei meid juhib , uued avarused avab ja kommunismi kõrgustele avab teed ... </s> </p>
<p> <s> Nagu klaverit , oli käega läbi põranda tunda ka laulvate laste hääli . </s> <s> Kogu maja puitkonstruktsioon laulis kaasa . </s> </p>
<p> <s> Siin , teisel korrusel polnud laudu akende ees , ja välja vaatav mees sai korraga peapöörituse mõttest , et kõik need kümned ja sajad lapsed , kes tema ajal seda maja oma häältega kaasa helisema panid , kelle mängudest kihas ka maja ümbrus , avar taevaalune siin paesel maal , et kõik see inimvägi on lahustunud kuhugi , meie aega , meie igapäevaellu , ja tema , lapsena väljatõugatu ja hilisemast elust kibestunud vana mees on kaotanud kõik need sidemed . </s> <s> Pole võimatu , et teda kaevad needsamad silmapaarid iga päev , kui ta ümbruskonnas liigub , et nende teadvusemaastikel on ta ikka veel peene kaelaga ja hellakene , nutmakippuv Idu , kes nüüd tundmatuseni muutununa süngevõitu üksinduses elab . </s> </p>
<p> <s> Ausalt öelda , tal oli üsna ükskõik , mida temast ka mõeldaks . </s> <s> Aga ta pidi tunnistama , et need , keda saatus polnud kuhugi mujale paisanud , kes elasid siin sünnist saati , elasid rikkamat elu . </s> <s> Nemad ei saanud sedasi kõigest võõrdunud olla ! </s> </p>
<p> <s> Kui kunagises kodukorteris oli mees end rahulikult tundnud , siis omal ajal niisama turvaline ja kodune trepikoda tekitas uuesti nimetu ärevuse . </s> <s> Nagu jälgiks keegi tema liikumist selles tühjas majas . </s> <s> Nii et aknaraami enda taga turbunud lengivaltsi lükanud , tundis ta soojas suves end hulga paremini . </s> </p>
<p> <s> Esimene üllatus — üle välja otse Ando maja poole viivat põlluvaheteed ei olnud enam . </s> <s> Ega ta tahtnudki sinna minna , aga see oleks andnud mälule tugipunkti , sest kaheharuline kuusk jäi selle tee sealpoolsest otsast tunde järgi pisut paremale ja sealt võib-olla saja meetri sügavusele metsa . </s> <s> Ta kõndis lõuna suunas , kuni jõudis selle teeni , mida mööda ta viimati Katkuvälja kaudu tulnud oli . </s> <s> Välja metsapoolsel serval ta enam tõesti ei teadnud , kas on kuuse otsimiseks liiga kaugele tulnud ja peaks pöörama vasakule või siis veel natuke paremale keerama . </s> <s> Metsa piir oli nihkunud . </s> <s> Sarapuuvõsaseid karjamaid ei olnud enam . </s> <s> Ta seisis ja vahtis , ning äkki tuli tal tüdimus peale . </s> <s> Mille pärast peaks ta neid lapsepõlve jälgi veel ajama ? </s> <s> Oleks imede ime , kui juba siis suur palgipuu poole aastasaja järel ikka veel alles peaks olema . </s> <s> Veel suurem ime oleks , kui sinna otsa kunagi peidetud kuulipilduja selle ajaga alla pole kukkunud või lihtsalt minema viidud . </s> <s> Ka mingit lootust seda puud ära tunda ei saanud ju olla . </s> <s> Ta mälusilmas oli kõik täpselt tallel . </s> <s> Väike välu , kuusk ja selle kõrval poole meetri jagu maast välja ulatuv põllukivi . </s> <s> Ando oli pärast relva peitmist selle vastu kusnud ja öelnud , et milkad võiksid koera käest küsida , miks jäljed selle puu juurde pööravad . </s> <s> Või nuuskigu ise , saavad teada ! </s> <s> Tegelikult ikkagi kaks hirmunud poissi , sellest east väljas , kus relvasekelduste eest üksnes ema käest peksa võis saada . </s> <s> Ta mäletas isegi ilma , seda päikesepaistet , mis oli sügissuviselt veidi mahenenud peaaegu nähtamatust pilveloorist ... </s> </p>
<p> <s> Huupi kõndiv vanamees vahtis teda ümbritsevat maastikku nagu jumala võhivõõrast . </s> <s> Ta teadis , et metsad on ammuilma läbipääsmatuiks rähmikuiks muutunud , sest enam ei karjatata nende all loomi ega tehta väludelt käsivikatiga sületäie haaval heina . </s> <s> Aga siin , otse paepealsetel kasvavate suurte puude all oli natuke liivast rohukamarat , salguti pähklivõsa ja see oli ka peaaegu kõik . </s> <s> Lepp , see metsade umbrohi sellisel pinnasel ei edenenud . </s> </p>
<p> <s> Mehekõrgune sipelgapesa tuli äkki tuttav ette . </s> <s> Kas see peaks olema võimalik ? </s> <s> Ja välu hiiglasliku kuusega , mis oksi nagu käsi maa kohal laotas . </s> <s> Ta kükkis , ja tõepoolest oli okste all maast välja ulatuv kivi . </s> </p>
<p> <s> Arvatavasti oli selles metsas vähemalt sada sellist välu , kus võis leida kuuse ja kivi . </s> <s> Mälestuses oli kivi rohtu kasvanud , sest kuuse oksad ei ulatunud valgust varjama . </s> </p>
<p> <s> Mehis Seppmeister taganes läbi võsa metsarajale ja taipas , et just selle koha peal see rada olema pidigi , et ta oli sellele sattumist ette teadnud . </s> <s> Ka see oli säilinud ! </s> <s> Ta püüdis leida latvade vahelt vaba vaadet kuuse võra tipuosale . </s> <s> Ja see oli kaheharuline ! </s> <s> Aga seda , kas hargnemiskohas mingit eset olla võiks , ta loomulikult ei näinud . </s> <s> Selleks oli võra liiga tihe . </s> </p>
<p> <s> Mis siis nüüd ? </s> <s> Kas tõesti hakata lolli mängima ja püüda üles ronida ? </s> <s> Ta polnud mingi teismeline jõmpsikas , vaid kuuekümnele lähenev mees . </s> <s> Ta keha protestis mõtte vastu turnida mööda puuoksi , kus lapselgi on raske läbipääsu leida . </s> <s> Ja samas kiusas teda nimetu tung , sest me lihtsalt tahame vahetevahel veenduda , et see , mida me mäletame , pole juhtunud unes või kujutluses , et me oleme oma maailmas kunagi tõepoolest elanud . </s> </p>
<p> <s> Ta haaras alumistest okstest ja pistis tasa kiruma , sest tüvi oli kingataldade all sile ja samblikukihist libe ega pakkunud tuge . </s> <s> Suure pingutusega vinnas ta jala oksale ja tõusis sellele seisma ning vaatas alla . </s> <s> Juba praegu tundis ta end ebakindlalt . </s> <s> Kuid ta jätkas . </s> <s> Libistas keha aastaringi okste vahel tühikuid otsides aina korrus korruse jagu kõrgemale , kuni kusagil pooles tüves äkki väljavaate avastas . </s> <s> Kogu alusmets oli temast tunduvalt madalamal ja ta nägi sellest üle , nägi põldu ja põllu taga Alepõllu koolimaja , nägi kaasikut selle taga ja kaugemal sinetavat metsapiiri . </s> <s> Ta nägi teel sõitvat autot ja üht jalgratturit . </s> <s> Ja eneseiroonilise põlgusega küsis ta endalt , mida arvab see jalgrattur , kes ta ka poleks , vanamehest , kes ronib heast peast metsas kuuse otsa ? </s> <s> Mida on inimesel teha kuuse otsas ? </s> </p>
<p> <s> Aga loomulikult ei paistnud ta siit okste vahelt kellelegi silma ja otsustas veel pisut kõrgemale turnida . </s> <s> Tüvi paindus ja vabises tema liigutuste taktis . </s> <s> Oksad olid palju peenemad , see-eest aga nii tihedad , et ta sugugi enam edasi ei saanud . </s> <s> End nihutades ja tüvest eemale kallutades , et väiksematest okstest üle ulatuda , nägi ta kõrvalnägemisega midagi tumedat ülalt sööstmas . </s> <s> Surunud end vastu tüve , sai ta jõhkra löögi õla pihta , ja kiireti seljataha vaadates nägi mingeid luitunud räbalaid laiali paisates oksi mööda alla kihutavat pikka eset . </s> <s> Kõlatas metalselt , ja vanamees pistis läbi hammaste vanduma . </s> <s> Kui vähe puudus , et seesama lapsepõlves peidetud relv oleks ta tapnud ! </s> <s> Tulnuks see kolakas talle pähe , siis poleks temast ilmselt enam okstest kinnihoidjat olnud ja ta vedeleks lõhutud kontidega sealsamas kivi kõrval või koguni selle otsas , kus praegu ilmselt lamas Degtjarjovi kuulprits . </s> </p>
<p> <s> Kümne minuti pärast puistas ta vaiguste kätega juustest ja krae vahelt okkaprahti ning tiris siis trofee päikesevalgusse . </s> </p>
<p> <s> Naljakas naer tuli ta näole . </s> <s> Täiesti kõdunenud kartulikoti ja vihmamantli räbalatest koorus päris ehtne kuulipilduja . </s> <s> Kukkumisel oli küll ketas pealt maha tulnud , aga andis tagasi panna . </s> <s> Riiv käis raskelt , aga mitte roostest vaid tardunud , õhukeseks ja sitkeks paakunud solidoolist . </s> <s> Üks hargi jalgadest oli küll küljest ära . </s> <s> Selle kinnitus oli tõepoolest läbi roostetanud . </s> <s> Ja sügavat roostet oli laiguti relval ka mujal , aga muidu oli see tapmismasin veel sellises korras , et kõlbaks kuhugi muuseumi eksponaadiks küll . </s> </p>
<p> <s> Mida sellega teha ? </s> <s> Siit oli Virgalasse kaks kilomeetrit , tuli ületada suur tee , mööduda parkmetsas elamutest ja lõpuks rahvarohkest Virgala südamest . </s> <s> Ta ei saa seda riista ju kuidagi järel vedada , nagu lapsepõlves neid torusid veetud sai . </s> <s> Aga ka süles kanda ei saanud , sest aastakümnete tolm ja kunagine õlikiht moodustasid võika saasta . </s> <s> Ja seda oma kolmteist kilo kaaluvat relva kehast kaugel käes kanda on peaaegu võimatu . </s> </p>
<p> <s> Mees murdis sarapuumadjaka ja sidus kuulipilduja traadiga selle külge rippuma ning võttis kandami ridvaga õlale . </s> <s> Ta ei saanud seda asjandust ju metsa alla maha jätta ega viitsinud ka uuesti puu otsa peita . </s> <s> Ta oli vana üksildane veidrik , nii et arvaku inimesed temast , kui ta kuulipritsiga keset suvist päeva ringi kolab , just seda , mis neile meeldib ! </s> </p>
<p> <s> Poole tunni pärast oli ta oma töökoja ukse taga ja pani relva selle kõrvale seina najale . </s> <s> Kui ta tammipealse ukse kaudu sisenes ja trepist alla kobistas , ajas teda muhelema mõte , et mõni kolaja on ehk juba toru märganud ja tirib seda praegu kiiruga kuhugi jõeäärse lepavõpsikusse peitu ... </s> <s> Aga ei , kedagi polnud . </s> <s> Ta tõi kuulipilduja oma töölauale ja jäi mõttesse . </s> <s> Käed olid korra juba saastast mustad . </s> <s> Ta lahutas relva nii palju kui sai , eraldas ketta ja luku , võttis ära lae . </s> <s> Ja imestas selle juures aina , et miski polnud lootusetult kinni roostetanud . </s> <s> Seejärel tassis ta kogu selle kolu kuuri alla ja pani vanasse plekkvanni õli sisse likku . </s> <s> Sulgenud töökoja välisukse ja vaadanud kõõrdpilguga töölaual vedeleva mõõgatooriku poole , läks ta trepist üles elukorrusele , et end puhtaks rookida ja lõunat seadma hakata . </s> <s> Ta teadis küll , miks ta selle tarbetu ja tobeda seikluse ette võtnud oli . </s> <s> Psühholoogias nimetatakse seda asendavaks tegevuseks . </s> <s> Kui inimene millegi pärast ei taha , ei riski , ei suuda põhilisega tegelda , mõtleb ta endale välja asendavaid tegevusi , luues nii illusiooni , et tal pole vajalikuks lihtsalt aega . </s> </p>
<p> <s> Miks tema siis ei tahtnud oma mõõka meisterdada ? </s> <s> Ise ta ju selle endale kaela võttis , peaaegu surus peale Kaitseliidu ohvitseridele ? </s> </p>
<p> <s> Ja mõrult muiates ütles mees endale välja tõe — looming on alati eneseületamine . </s> <s> Kui asi muutub jõukohaseks ja igapäevaseks , pole see enam looming vaid lihtsalt töö . </s> <s> Just vajadus end proovile panna ja saavutada seda , mille saavutamises kindel ei olda , ongi tõukejõud , mille nimel sünnib kõik uus ja põnev . </s> <s> Olla pensionieale lähenemas ja ikka alles proovida ... </s> <s> Kas ta kahtleb siis endas ikka veel ? </s> <s> Või peaaegu teisisõnu — tõenäoliselt pole ta veel lausa vaimne laip . </s> </p>
<p> <s> Alles hilisel pealelõunal hakkas ta kruustangide vahele keeratud mõõga kallal käiaga tujutult kõristama . </s> <s> Töö nõudis puist püsivust ja pakkus vähe mõttepinget . </s> <s> Peagi leidis ta end kodust , ema korterist diivanil vedelemas ja mornil pilgul tapeeti vahtimas . </s> <s> Oli hilissügis , lumetu aga külmetanud aeg . </s> <s> Kuhugi polnud minna , tõepoolest , kuhugi polnud tõesti minna . </s> <s> Sest Tallinnas , Mustamäe korteris ei olnud tal enam midagi teha . </s> <s> Ta ei talunud vinduvat vaenuõhkkonda . </s> <s> Aga sinna diivanile ja ema kaastundliku pilgu alla ei saanud ju ka lõpuks jääda . </s> <s> Ta istus õhtusele rongile , mõeldes tülpinult , et peab saabuma hilisel tunnil sellesse pooltühja korterisse , mis pole kodu olnud ega saagi enam selleks , ja tõenäoliselt tõlgendab see valgete juustega lits ta tulekut kui kapitulatsiooni . </s> <s> Oli muidugi täiesti võimatu jätkata , aga samas ei suutnud ta kujutada ette abielulahutust , kõige selle alanduse ja häbi laotamist kohtunike ette , ja mis rängim , ta ei suutnud mõelda , et peab jätma poja . </s> </p>
<p> <s> Umbses pikamaarongis vaguneid mööda kolades ja kohta otsides avastas ta tühja istme . </s> <s> Ta küsis vastas istuvalt naiselt , see nihutas mantlisiilu unistelt silmadelt ja äkki lahvatas mõlemapoolne kohtumiserõõm . </s> </p>
<p> <s> Lee ! </s> </p>
<p> <s> Lee tuli õppimast , kolm aastat ära olnud . </s> <s> Ta oli kõhnemaks jäänud , ta juuksed olid tumedamad , silmapaistva lõikega , tal oli seljas midagi musta ja midagi krellpunast . </s> <s> Rouge at noir ruleti värvid . </s> <s> Ja Mehis mõtles kiire kõrvalepõikena , et noor daam oli ohtlikus eas , kakskümmend seitse . </s> <s> Ei saanud tal olla siin kedagi , kui ta õppima läks , ja vaevalt jäi tal sinnagi kedagi maha , või muidu ei tuleks ta suure pagasiga talvehakul ja üksi siia tagasi . </s> <s> Ta kõnekas pilk ja suuhoid olid endised . </s> <s> Temas oli veel enam sügavust ja hinge . </s> <s> Ja kunagine hingevalu maa saatuse pärast oli asendunud lausa ohtliku hoiakuga . </s> <s> Õige pea kooris ta oma käekotist pataka suitsupaberile tipitud masinakirjalehti . </s> <s> Tuhmis vagunivalguses nägi neid halvasti lugeda . </s> <s> Need olid Samizdati paberid . </s> <s> Hulk Saksa kindralstaabi telegramme 1939. septembrist , kus kooskõlastati näiteks Minski raadiojaama kasutamist Saksa pommitajate suunamisel Poola linnadele ja muud sellist , mille näitamine isegi temale polnud mehe arvates sugugi ettevaatlik . </s> <s> Kui ta seda ütles , käis tuksatus tüdruku suunurgas ja väikese , kuid väga kõneka pausi järel ütles Lee Talur — kedagi peab ju lõpuks ka usaldama . </s> <s> Ja lisas , et loomulikult ei tunne nad teineteist ju kuigivõrra , aga ühes on ta kindel — Mehis küll lurjus ei ole . </s> </p>
<p> <s> Peagi oli jutuks kirjandus . </s> <s> Lee soostus — ei taheta enam midagi öelda . </s> <s> Protesti asemel on maad võtnud mugandumine . </s> <s> Imestati koos , kui lihtsalt kõik luhtus . </s> <s> Alles oli loodetud , oli vaieldud hääled kähedaks , oli leitud , et peab ju muutus tulema , et kaua siis need vanad jõhkrad ja harimatud kännud ikka veel mõtlevad ühiskonda oma käpa all hoida . </s> <s> Teati täpselt , et ükski formatsioon , milles pole seadumisvõimalust ja vigade parandamise süsteemi , ei saa kuigi pikalt püsida . </s> <s> Ajakirjanduse vabadus peab tulema . </s> <s> Oligi ju palju vabamaks läinud . </s> <s> Valimised peavad tulema , ja kui kord juba on valimised hääletamise asemel , siis ei suuda mitte miski takistada majandusmeeste pääsu võimu juurde . </s> <s> Tähendab , vähemalt mingisugunegi turumajandus tuleb kindlasti ... </s> </p>
<p> <s> Mitte midagi ei tulnud ! </s> <s> Kõik pigitus veel kitisemalt kinni . </s> <s> Edevusest lõhkev peasekretär jaksas vaid vaevu lõugu liigutada . </s> <s> Majandus jah , see tuli küll , aga see oli varimajandus , totaalne meeleheasüsteem , kust kõige rammusama koore riisusid kojalaulikud . </s> </p>
<p> <s> Seitsmekümnendate tudenginoorus ei olnud valmis enam barrikaadidele minema , vaid mõtles tihtilugu autost ja suvilast . </s> <s> Elada oskamine oli tähtsam , kui mõelda oskamine . </s> </p>
<p> <s> Mehis resümeeris — see on nüüd see , mille tõttu meie , kui rahvus kaome . </s> <s> Oleks tervitatav , kui tuleks veel kord karedamaid aegu , et rahvas hakkaks mõtlema . </s> <s> Mõlemad koos olid veendunud , et rahvas tõuseb ainult siis , kui enam ilma tõesti ei saa . </s> <s> Aga esialgu oli lihtsalt kitsas ja ebamugav — neil , kes polnud südametunnistust maha müünud . </s> </p>
<p> <s> Mida sügavamale öösse see rong end puuris , seda kummalisem tunne valdas noor abielumeest . </s> <s> Talle näis , et ei kõigu üksnes pikamaarongi vagun oma vedrudel , vaid kõikuma ja õõtsuma on hakanud kogu hästikorraldatud maailm ta ümber . </s> <s> See vahetu mõistmise taju oli nii võimas ja vangistav , et kogu ta hingevaev unus , unus isegi see , kuhu ta teel on ja mis teda ootab . </s> <s> Jäi vaid äratundmise juubeldus . </s> </p>
<p> <s> Ei maksa midagi ilustada , suutsid ikka mõelda ka päris praktilistele asjadele ! </s> </p>
<p> <s> Lee Taluril oli vaja leida Tallinnas öömaja , sest õhtul enam kodu poole edasi sõita ei saanud . </s> <s> Ja Balti jaama tuulisel perroonil kohvreid tarides küsis Mehis Seppmeister kaalutletud hooletusega , kas Leel on mingit konkreetset plaani , kust öömaja otsida . </s> <s> Sest üldtuntud tõde oli ju , et tutvuseta hotelli naljalt ei pääse . </s> <s> Ja kui ei ole , siis ta võib ehk proovida . </s> <s> Koht on kaugel , aga talutavalt viisakas , nende ametkondlik kinnine hotell Koplis . </s> </p>
<p> <s> " Sinule igal ajal ! " irvitas sõbra hääl telefonis . </s> <s> Üks Tallinna elanik ei otsi ju viisakal põhjusel hilisõhtul samas linnas tuba . </s> </p>
<p> <s> Taksos valdas meest vaikne pinge . </s> <s> Lee oli vakatanud , huultel tardunud naeratus , vaatas ta keskendunult külgaknast möödalibisevat linna . </s> <s> Kas ka tema närvitses ? </s> </p>
<p> <s> Kui nad siis , äkki kahekesi jäänud , nelja tühja voodiga toas seisid , kui pinge nagu elektrilahendus nende vahel prigises ... </s> </p>
<p> <s> Võimalus pakkus ennast ise . </s> <s> Tiiu ei oska teda õhtul oodata . </s> <s> Olekski loomulikum keskhommikuks kohale minna . </s> <s> Ta oli naisega , kes talle kõigist teistest erinev näis , kelle isiksust ta sügavalt hindas . </s> <s> Ta oli otsinud kas või mõnda labast juhuseiklust , aga siin vaatas talle vastu armastus . </s> </p>
<p> <s> Ta ei teadnud , mida mõtleb Lee , sest laitmatus hoiakus polnud mitte mingit märki mehe julgustuseks . </s> <s> Aga ka mitte keeldumise jälgegi . </s> <s> Lee oli rongis kasutanud erilist , usalduslikku tooni . </s> <s> Kasutas ta seda ka teistega ? </s> <s> On ta üldse naine , kes võib minna esimesel õhtul voodisse ? </s> <s> Solvub ta , kui Mehis proovib ? </s> </p>
<p> <s> Nii palju küsimusi ja ei ühtegi vastust , kusjuures sekundid aina langesid nagu varisevad kivid lossimüürist . </s> </p>
<p> <s> Peamine polnud hirm eksida , peamine oli teadmine selle sammu pöördumatusest . </s> <s> Sest pärast seda pole tal enam tõepoolest poega ... ega ka Tiiut . </s> <s> Ja valu lahvatas korraga esile . </s> </p>
<p> <s> On lihtne küsida . </s> <s> Sa ulatad lahkumiseks käe ja keerad peopesa ülespidi . </s> <s> Ta asetab oma käe sellele , sa tõmbad kergelt ... </s> <s> Ta kas naaldub või ei . </s> <s> Ainult vaevumärgatav peavangutus , ja ongi kõik küsimused otsustatud ... </s> <s> Aga Mehis ei saanud sellegagi hakkama . </s> <s> Surunud kiirustades peeni , jahedaid sõrmi , põigates pilgu eest , kiirustas ta langetatud päi koridori , välja , trammile , uskumata , et ta tõesti põgeneb . </s> <s> Kuid ta tegi seda . </s> <s> Ja hetk ei kordunud enam kunagi . </s> <s> Ta teadis seda juba ette . </s> </p>
<p> <s> Rahuldamata iha nagu sulatina vaagnaluu põhjas , hing alles tulvil tundeid ja kõike varjutamas suur nostalgiline loobumine , sisenes ta sellest , nagu pruune kassikäpajälgi täis pläkerdatud vihatud uksest pimedasse esikusse . </s> <s> Ja äkki valgus talle peale tuhat väikest ja suurt märki kodust ja perekonnast . </s> <s> Soojus , lõhnad , käsikaudugi leitavad esemed ... </s> </p>
<p> <s> Süüdanud valguse , seisis ta esikus , lahtinööbitud mantel õlgadel , ühes jalas king ja teine kuidagi uimaselt sussi kobamas , kui kuulmatuid samme tajus . </s> <s> Öösärgis Tiiu oli elutuppa ilmunud , seisis , käed rindade all vaheliti ja vaatas sõnatult . </s> <s> Üks ainus pilkude ristumine , terasekõlin , ja naine päris vaikselt aga mürgiselt — nii et härra on litsidest tagasi ? </s> </p>
<p> <s> Mehis ei öelnud midagi . </s> <s> Ta ärkas tardumusest , tegi end koduseks ja suundus kööki süüa otsima . </s> </p>
<p> <s> Tiiu järgnes , seisis uksel . </s> <s> " Kas seal siis süüa ei antudki ? " </s> </p>
<p> <s> Leidnud räimekastme , murdnud leivatüki , hakkas ta sööma . </s> </p>
<p> <s> Naine tahtis teada , kas mees mõtleb kunagi häält teha . </s> </p>
<p> <s> " Mida sa siis tahad ? " päris mees . </s> <s> Ta oli söömise lõpetanud ja tõusnud lauast , ei pääsenud aga esikusse , sest abikaasa seisis uksel ees . </s> <s> " Ma tahan magama minna . " </s> </p>
<p> <s> Magamast härra just tuleb , arvas Tiiu . </s> <s> Või siis ei lastud seal üldse kohe silma kinni saada ? </s> </p>
<p> <s> Oleks see kõik homme hommikul toimunud ! </s> <s> Aga praegu hakkas mehe turjanaha all kihelema nagu jookseks seal sipelgad . </s> <s> Trüginud end mööda , suundus ta magamistuppa ja Tiiu tuli järele . </s> <s> Ta tänitas ja kasutas labast tooni . </s> <s> Mees mõtles korraga Leele — kui võimatu oleks olnud temalt sellist stseeni oodata ! </s> </p>
<p> <s> " Sina heidad minule ette teisi naisi ? " </s> <s> Ta pöördus ähvardavalt , tundes silmamunade taga ohtlikult suurenevat survet . </s> <s> " Sina , Tallinna kõige kallimalt makstud lits ! " </s> <s> Ta asis naise randmest , mida see kaitsvalt näo ette seada püüdis , ta otsis löögikohta , aga ta polnud eluski suutnud ühelegi endast nõrgemale haiget teha ja vabastas käsivarre , mis ta kämbla punast jälge näitas . </s> <s> Tiiu hõõrus seda ja kogus end vaid hetke ning irvitas — mida ta siis tegema pidi , kui mehest ei ole meest ollagi ! </s> </p>
<p> <s> Mehis loomastus äkki ja täielikult . </s> <s> Keeranud naise pea oma kaenlasse , vajus ta tagurpidi magamisaseme servale ja naine langes talle risti sülle . </s> <s> Vaba parema käega rebis ta puruuks öösärgi ning lajatas lahise pihuga vastu neid nii ihaldusväärseid , siledaid ja valgeid tuharaid . </s> <s> Valu labakäes ajas ta veelgi sõgedamaks . </s> <s> Ta peksis ja mõmises , tundes küll , kuidas väänlev Tiiu püüab läbi kampsuni ta puusa hammustada , ise valust summutatult inisedes . </s> <s> Ta ei mõelnud , et naine on lämbumas , sest ta nägu on riietesse surutud . </s> <s> Ta oleks peksnud vist lõputult , kui äkki poleks uksel seisnud unist ja ehmunud Mihklit . </s> </p>
<p> <s> " Issi ata-ata . " </s> </p>
<p> <s> Äkki maa peale prantsatanud , tõukas ta Tiiu voodile pikali ja ruttas poja juure , rääkis rahustavalt , silitas teda , viis voodisse ja kammis sõrmedega juukseid , kuni laps vagusi jäi . </s> </p>
<p> <s> Magamistoas vedeles põrandariidel vappuv ja nuuksuv pamp , lõhkise särgi alt paistmas suure sinise verevalumiga tagumik . </s> </p>
<p> <s> Oma punetavat ja paistes kätt , mis oli nagu täispuhutud kummikinnas , teise kaenlasse surudes , vajus mees otseti asemeriietesse ja hakkas äkki lohutult nutma . </s> <s> Ta nägi , kuidas Tiiu pead kergitas , kuidas ta tõusta püüdis ja valu pärast tagasi vajus ning siis põlvedel voodi juurde roomas , kuidas ta pisaratega sedasama teda karistanud kätt kattis , suudles ja silitas ja lohutusi pomises , kuni nad äkki kramplikus haardes koos olid . </s> <s> Mees võttis oma abikaasat esimest korda eelmänguta , jõuga ja jõhkralt , tundes erilist naudingut sellest , et Tiiul on valus , et ta pekstud istmik ei lase jalgu painutada . </s> <s> Ja samas tundis mees kogu olemusega , kuidas naine seda valu ja alandust ja jõhkrust himukalt endasse imeb , kuidas ta selle üle läbi pisarate naerab , kuidas ta kord süldina lõtvub ja higiseks läheb ja jõudmata lõõgastuda taas ekstaasi satub . </s> </p>
<p> <s> Ta oli seda oodanud , ligi pool aastat oli ta seda oodanud , nuttis ja naeris naine läbisegi . </s> </p>
<p> <s> Mehis ei tahtnud , aga naine rääkis . </s> <s> Ta lihtsalt pidi rääkima . </s> <s> See mees ei meeldinud talle üldse . </s> <s> Aga ta võttis kohe erilise hoiaku , mängis laitmatut härrasmeest , viis kohvikusse , kinkis lilli . </s> <s> Ja neil oli töö tõttu ju alatihti kokkupuutumist . </s> <s> Ja kui ta siis autoostu luba pakkus ... </s> <s> Kõigil on ju autod ! </s> <s> Ja ta ei nõudnud midagi , ta koguni pakkus laenu , millest naine loomulikult keeldus . </s> <s> Siis oli see paber korraga tema ees laual . </s> <s> Puhtast südamest ! </s> <s> Ei ole vaja isegi aitähh öelda ! </s> </p>
<p> <s> Ega ta ei tahtnud raha kõrvaldada , sest selge oli , et seda ei saa varjata . </s> <s> Esimene inventuur toob selle ju kohe lagedale . </s> <s> Aga tal oli parajasti see summa vabalt käes , oli kasseerinud mõne liikme hilinenud sissemaksu . </s> <s> Ta oli küll kviitungid välja kirjutanud , aga jättis kassaraamatusse sissetuleku fikseerimata , sest sellist summat ei saa kassas sularahana pidada . </s> <s> Ta nii lootis , et saab isalt laenu . </s> <s> Või Tõnnilt . </s> <s> Aga Tõnn , va lontrus , küsis , mis loom see Tiiu voodis siis on . </s> <s> Igatahes mitte mees , kui ei saa ühte mossetki kinni makstud . </s> <s> Ja isa ütles , et tal parajasti ei ole , aga isa lihtsalt ei usalda , koonerdab ... </s> </p>
<p> <s> Siis oli asi ka peavalitsuses kuulujutuna juba ees . </s> <s> Loomulikult ei olnud enam võlgnevust , sest Tiiu oli ju kooperatiivi osakust loobunud ja see kattis enam-vähem puudu oleva summa . </s> <s> Ja see mees oli nelja silma all küsinud , et mis siis nüüd saab ? </s> <s> Teadupärast on nad kolmekesi kümnel ruutmeetril ... </s> <s> Siis oli jutuks tulnud mingi külalisdelegatsiooni majutamine , mida mees oli Tiiul palunud korraldada , ja kuna naine polnud kunagi nende kinnises hotellis käinud , oli ta Tiiu autosse võtnud ja seda näitama sõitnud . </s> <s> Ja sõidu ajal olevat ta nagu muuseas maininud , et on ju tegelikult võimalik anda ka tublidele aktivistidele väljaspool järjekorda korteriorder , et see on ametkonna asi ega kuulu linna kompetentsi . </s> <s> Ja neil on parasjagu mõned korterid jagada ... </s> <s> Aga loomulikult on just praegu , peale seda rahaskandaali natuke keeruline seda vormistada . </s> <s> Siis olid nad kohal ja läksid ruume vaatama . </s> </p>
<p> <s> Mingi jututa oli mees ukse lukku keeranud , ajanud pintsaku maha ja hakanud lipsu lahti sikutama ... </s> </p>
<p> <s> Mehis pidi lõhkema sisepingest . </s> <s> Äkki oli see just samas toas , kust ta ise alles mõne tunni eest jalga lasi . </s> <s> Ta tundis seda meest ja tal oli kõike liigagi lihtne ette kujutada . </s> <s> Naise puhtsüdamlik kinnitus , et tal ei olnud üldsegi hea , et ta oli pärast end tundnud nagu viimane kalts ... </s> <s> See tahtis naerma ajada ! </s> <s> Seda nad ütlevad kõik , viimane kui üks . </s> </p>
<p> <s> " Ja see oligi kõik , ausõna ! " </s> <s> Tiiu toon oli lausa anuv . </s> </p>
<p> <s> Drelli hoidvates kätes leviv värin ei olnud siiski vist üksnes käiaketta vibratsioon . </s> <s> Kakskümmend üheksa aastat hiljem ajas see kõik teda ikka veel keema . </s> <s> Kui Tiiu oleks maganud mehega , sest see talle meeldis , siis saanuks Mehis sellest aru . </s> <s> Aga müüa end korteri eest ja siis provotseerida abikaasat , kuni see tal taguotsa siniseks peksab ! </s> <s> Ja ongi ärid aetud , arved ažuuris ! </s> <s> Aga mis sa teed , kui mõne inimese eetika on nagu korrutustabel ! </s> </p>
<p> <s> Ta lülitas drelli välja ja heitis kõrvale , ohkas ja surus näo kätesse . </s> <s> Kuidas Tiiuga ka polnud , Mehis ei saanud neist küsimustest ikka veel rahu . </s> <s> Ta teadis ju ülihästi , et kõik polnud isegi tema naise puhul nii kuradi primitiivne ! </s> <s> Ei see , kui ta võõra mehega sängi läks ega see , kui ta läbipekstuna pisaratega segi naudingust nuuksus ja naerust väänles . </s> <s> Kõik oleks võinud ju lõpuks ka hästi minna , aga Tiiu selja taga oli kogu Ermade vahmiil omade arusaamadega elamisest ja küsimusega , mis looma Tiiu oma voodis ometi soendab ! </s> <s> Ta polnud valmis õppima , igatahes mitte Mehiselt , sest Ermad olid ju targemad . </s> <s> Nemad igatahes oskasid elada ! </s> </p>
<p> <s> Tiiu töötas sel ajal juba ETKVL-is . </s> <s> Ta oli oma koha siin päikese all lõpuks leidnud . </s> <s> Suur kaubabaas , kust kõik defitsiitne ja ihaldatav läbi käis . </s> <s> Polnud mingit kahtlust , et temasugune energiakehastus end peagi jagajate ja käskijate hulka pressib . </s> <s> Ta oli selles kindel . </s> <s> Ja ta naeris — kas tead , mida tähendab ETKVL ? </s> <s> Elame Teiste Kulul Võimalikult Lõbusalt ! </s> <s> Vohh ! </s> </p>
<p> <s> Kui Mehis seepeale süngestus , parastas abikaasa — aga muidugi , härral on ju südametunnistus ! </s> </p>
<p> <s> Aga üldiselt oli see õnnelik , isegi pöörane aeg . </s> <s> Nad olid pool aastat vaenus vindunud ja märatsesid nüüd end tühjaks . </s> </p>
<p> <s> Mees mäletas seda ühte ööd , teadis , et mäletab seda surmatunnilgi . </s> <s> Nad olid ei tea mitu korda sülelenud ja üritanud magama jääda , aga aina end uuesti ekstaasi kütnud . </s> <s> Lõpuks oli mees öelnud , et aitab juba küll ja käinud vannitoas ning sealt tagasi tulles end selili keeranud , hoidunud naist puudutamast . </s> <s> Ka Tiiu oli sõnatult vannituppa läinud . </s> <s> Mehis mäletas teda sealt tulemas , tänavavalguse kahvatus kumas laisalt astumas , alasti ja vannilina järele lohisemas . </s> <s> Ta oli lina lahti lasknud , see oli jäänud põrandale looklevana ta teed tähistama . </s> <s> Ja räntsatanud voodisse , oli naine end risti üle ta rinna heitnud , pea teisel küljel rippu ning tunnistanud , et ei jaksa enam , aga ta armastab seda mehekoljatit siiski nii , et lausa valus . </s> <s> End pisut tagasi nihutanud , põsk mehe rinnal , oli ta sõrmedega rinnakarvu sorinud ja keelega ta rinnanibu erutanud . </s> <s> Ohanud , keeras ta siis mehele kukla ja hakkas teise käega mehe kõhtu silitama , jõudis üha kaugemale ning tema rinnanibu kõvastumist tundev mees oli taas ekstaasi läinud . </s> <s> Tiiu mängis temaga , keeras põlved Mehise kaenla alla ja kerkis istuma , hellitas abikaasat kahe käega , kuni mees tumedalt oigama hakkas . </s> <s> Ja korraga tundis mees , et need pole enam käed , et see , mida Tiiu teeb on pöörane ja keelatud ja ometi nii meeletult hea ! </s> <s> Ta läks peast täiesti segi . </s> <s> Kergitas end , pöördus ülakehaga ja avastas , et leiab naise põlvede vahelt kuidagi väga lihtsalt tee , kuni eesmärgi eel korraks kõhkles . </s> <s> Teeb ta seda tõesti ? </s> <s> Ja see oli hoopiski mitte vastik , see tõstis ta ekstaasi pilvini , kuni korraga juukseid pidi lagedale tiriti . </s> <s> Metsistunud , ja hambad irvi , hingeldas Tiiu ja nõudis , mis see on , mida nad teevad ? </s> <s> Kas mees teab , kas mees annab endale aru , mida nad ometi teevad ! </s> </p>
<p> <s> Mees muidugi teadis ja andis aru . </s> <s> Nagu tema puhul ikka , käis teoreetiline ettevalmistus praktikast ees . </s> <s> Saatuslikult kõlatul häälel ütles mees : " See on poos 69 , " Kamasuutra " järgi " Maomäng " . " </s> </p>
<p> <s> " Sa igavene ... " ägas Tiiu ja virutas rusikaga vastu ta reielihast . </s> <s> Mehis oli oma tarkusega ära võtnud seikluse kogu võika juubelduse . </s> <s> Ta kummardus taas ja hammustas . </s> <s> Ja ta abikaasa kiirustas oma osa täitma , sest see valu paiskas ta otsemaid naudingu kõrgeimasse punkti , kust saab vaid alla prantsatada . </s> <s> Naise kintsud ta pead pigistamas ja kannad kukalt surumas , tundis mees , et sureb selles soojas koopas naudingu kätte , kuni äkki voodis vedeles , tühi ja kaine . </s> <s> Ta käsi leidis Tiiu selja ja avastas , et see tõmbleb ning võpub . </s> <s> Ja kui ta siis naise kohale kummardus ja päris , et miks , et tegi ta haiget , siis nuuksus too : " Ma armastan sind nii , et enam rohkem ei talu ! " ja neelatas mitu korda pingutatult . </s> </p>
<p> <s> Nad ei jäänud seepeale veelgi magama . </s> <s> Tiiu päris äkki , kas see , mida nad tegid , on väga rõve ja pettus ilmselgelt , kui Mehis ütles : " Kui me teine-teist armastame , siis ei ole see rõve , see on siis lihtsalt armastus . " </s> </p>
<p> <s> Tunne polnud lakanud . </s> <s> Kaks erinevat keha , üks loodud sitkeks ja kõvaks , teine vetruvaks ja anduvaks . </s> <s> Looduse sund kääris neis üha edasi . </s> <s> Veel teisel hommikul oli kõik alles ja päeva jooksul , kui hammustus end tuhmi valuna tunda andis , tundis mees , et läheb kirest lausa pööraseks . </s> </p>
<p> <s> Nende õnn kestis päris tükk aega . </s> <s> Tiiu jäi muidugi rasedaks . </s> <s> Ta tagus rusikaga pihupesa ja manas — ta poleks tahtnud just praegu , kus ta tööl sisse elamas oli , kohe kuidagi pikale puhkusele jääda . </s> <s> Aga seda armastuses sigitatud loodet ta loovutada küll ei mõelnud . </s> <s> Ja nii muutus kirg aegamisi helluseks ning lähedus sai aina hellitavamaks ja mängulisemaks . </s> <s> Nii et vana mees mõtles nüüd — kas seda kõike ilma selle räpase korteriafäärita temale osaks saanud olekski ? </s> </p>
<p> *** </p>
<p> <s> Järgmisel hommikul viskas Mehis vaid tujutu kõõrdpilgu pooleli olevale mõõgaterale ja mühatas . </s> <s> Ta tõi kuuri alt õlivannist kuulipilduja tükid ja hakkas neid puhastama , kuivatama , üle vaatama . </s> <s> Vintraud põhjustas lõbusa ümina . </s> <s> Mees vaatas selle lukupoolsest otsast sisse ja nägi esmalt Virgala Talli otsasina punaseid kiviridasid , siis halo sarnast valgussõõri ja sellest tema poole suunduvaid keerdjooni . </s> <s> Vintsoonte ja nende vahele jäävate siledate rauapindade peegeldus oli ootamatult puhas . </s> <s> Padrunipesa lähedal , kus rauale mõjub otsene leek , oli peegel küll tuhmunud , aga kusagil polnud sügavaid roostejälgi . </s> <s> Nähtu järgi võinuks arvata , et see relv kõlbaks ka rohkemaks , kui üksnes eksponaadiks . </s> <s> Kaba õõnsusse jäävate pinnaosade seisukord Mehist ei huvitanud , välja paistvatel pindadel oli aga mõni sügava rooste laik , ja see tähendas , et kogu mustamiskiht tuleb maha võtta , raua pinnad taastada ja uuesti mustata . </s> <s> Sama kehtis ka ketasmagasini suhtes , aga kuna see laskmisel ei kuumene , siis võis seal hakkama saada ka pahtli ja mõne hea värviga . </s> <s> Rauaga oli lugu tõsisem . </s> </p>
<p> <s> Teades väga hästi , et tegeleb tarbetu asjaga , raiskab kallist aega , hakkas ta esmalt puuripadrunisse kinnitatud terasharjaga , siis aga ka viili ja liivapaberiga detaile heledaks hõõruma . </s> <s> Seejärel , veidi mõelnud , otsustas ta loobuda tülikast raua pealeelektrolüüsimisest ja valis pindade taastamiseks joodispahtli . </s> <s> Et tina on pehme ja kriimustatav , pealegi võib see relva ülekuumenemisel sulama hakata , tuli kasutada hõbejoodist , mida tal veel paras kamakas tallel oli . </s> <s> Pesnud raua pesupulbrivees hoolega puhtaks , kinnitas ta selle kruustangide vahele , kuumutas keevituspitsiga , määris peale tsinkkloriidi lahust ja lähendas joodisepulga peaaegu punetavale detailile . </s> <s> Joodis sulas ja valgus kiiresti töödeldavat pinda mööda laiali . </s> <s> See käis isegi ootamatult lihtsalt , nii et ennelõunal oli tal üleni hõbedaselt läikiv ja kohati veidi lopergused vormid omandanud kuulipildujaraud , millele tuli viili abil õige kuju anda ja siis üle poleerida . </s> <s> Mustamiseks võinuks kasutada ka hõbejoodise enda omadust mustaks muutuda . </s> <s> Selleks tulnuks pinnad jodeerida , siis päikeses tumeneda lasta ja lõpuks mõne kontrastse ilmutiga töödelda ning kinnistada . </s> <s> Aga ka hõbe on kriimustatav , igatahes rohkem , kui tsink . </s> <s> Ja kulumisel kaob must värvus ning pinnad hakkavad peeglina läikima . </s> <s> Mehis otsustas tsinkimise ja selle keemilise mustamise kasuks . </s> <s> Kõik see võttis aega , ja õhtuks , kui vahele jäänud lõuna kõhus näpistusena tunda andma hakkas , polnud tal esialgu muud valmis , kui vaid siledaks töödeldud raud . </s> <s> Kõik muud jupid olid veel täiesti algamata . </s> </p>
<p> <s> Mees andis endale aru , et nii ta nüüd küll kõige vajalikuga toime ei tule , kui terveid päevi poisikeseliku romantika peale raiskama kavatseb hakata . </s> </p>
<p> <s> Pärast õhtusööki läks ta üle silla ja laskus möldrimaja seina veeres kulgevat rada pidi naabrite köögiaknani . </s> <s> Veskipais kohises ja vahutas otse ta selja taga . </s> <s> Ta koputas , ja kuulmata seest reageeringuid , astus sammu tagasi , et aknasse kaeda , kui nähtavasti tema taga tulnud Villu Astor ta kõrva ääres rahuliku häälega päris : " Kipud mu naise juurde ehale või ? " </s> </p>
<p> <s> Muidugi oli Villu kuulipritsist vägagi huvitatud . </s> <s> Mehed ladusid osad laual kokku , uurisid , kuidas kogu see värk töötab ja olid hoolega ametis , kuni blond ja rõõsa koorena rammus Õie oma vanamehekadjakat sööma ajama tuli . </s> </p>
<p> <s> Villul ei olevatki midagi teha ja ta tahaks hea meelega kätt proovida ! </s> <s> Mehis istus seepeale veel tükk aega ehavalguses silla käsipuul . </s> <s> Sääsed tantsisid vee kohal . </s> <s> Vesikasvud lainetasid kiires voolus . </s> <s> Mees mõlgutas . </s> <s> Tal oli korraga käsil kaks relva , millest ühe kohta ta teab peaaegu kõike . </s> <s> Töö sellegi juures nõuab mõtlemist ja katsetamist , aga ta oli tulemuses ette peaaegu kindel . </s> <s> Teine aga tõotab tal käes nahka minna . </s> <s> Ja nagu see nii tüüpiline on — tema ise pidi tegelema just selle lootusetu ja hinge vaevavaga ning võis tulemusliku töö rahulikult teisele mehele usaldada . </s> </p>
<p> <s> Kusagil hingepõhjas tajus romantik temas ikka veel ideaalset külmrelva oma õiglaselt karistavas käes . </s> <s> Aga seda romantikut oli temas kole vähe järele jäänud . </s> </p>
<p> *** </p>
<p> <s> Mõne aja pärast tõi Valle Grönholm Mehisele foto . </s> <s> Mehed vaatasid seda ja muhelesid . </s> <s> Mõisahärra oli selle pildi napsanud Mehise töötoast , kui laual on kokkupanduna hargil seisev kuulipilduja . </s> <s> Aga milline kuulipilduja ! </s> <s> Peale tuhmi , vana puust kabaosa on kogu see relv üleni pööraselt , peeglina kirgas . </s> <s> See masinpüss , mis on ette nähtud salvama nagu mürkmadu , ikka kusagilt kiviraunast või rohupuhmast , olema nagu madugi viimase hetkeni nähtamatu ... </s> <s> Korraga on see tapmisemasin edevust täis läinud ja hõbepeegliks hakanud . </s> <s> Samas kõrval , kuulipritsiga mässava Villu Astori õla taga uurib Mehis mornil ilmel mõõgatera . </s> <s> Pildi keskmes istub süvenenult , keel põske punnitamas Mirjam oma ehete juures . </s> </p>
<p> <s> " Nagu " Meister Echardti töötuba , " muigas Seppmeister ja Valle soostus . </s> <s> Miks mitte , küllap tulevad põlvkonnad seda just nii näeksidki . </s> </p>
<p> <s> Kas ta tõesti teadis , või oli teinud seda vaid intuitsioonist , et lasi oma eraklasse kaks kõrvalist , kes takistasid teda otsustava sammu astumisel , kuni aeg pole veel küps ? </s> <s> Ta nimelt käias ja vuntsis oma mõõka , mis talle ikka enam mingit kauget episoodi meenutama hakkas . </s> <s> Ja siis see lõpuks meenuski . </s> </p>
<p> <s> Alepõllu pioneerituppa oli ideoloogilise kasvatustöö tõhustamiseks toodud revolutsiooni relvad — vintpüss ja mõõk . </s> <s> Vintpüss oli nende põlvkonnale muidugi viimase kruvini tuttav Vene kolmeliinine toigas , ja seejuures veel väga viletsas seisukorras . </s> <s> Nähtavasti roostest hukka läinud , oli kogu relv , nii rauaosa kui puit , kõik musta nitrovärviga üle pintseldatud . </s> <s> Lukk , nagu poisid kohe kindlaks tegid , ei väärinud isegi varastamist ega vahetamist . </s> <s> See oli kulunud ja logu . </s> <s> Vedru oli sootuks puudu . </s> <s> Ükski arukas inimene poleks söandanud sellisest risust pauku teha . </s> <s> Aga igaks juhuks oli püssil padrunipesasse küljelt auk puuritud , et relva kasutamine tõesti võimatu oleks . </s> <s> Mingit revolutsioonilist paatost see riist ei tekitanud , keskendu ja oota püha tunnet kaua tahes . </s> <s> Mõõk omakorda oli kaunis laia teraga ja ränkraske saabel , mida õpetaja Eliste kui kunagine Esimese Maailmasõja aegne lipnik tükk aega uuris ja vaikselt pomises , et niisugusega võidi kunagi Türgi sõjas küll päid raiuda ... </s> </p>
<p> <s> Mehis mäletas , et tera paksus oli laiusega võrreldes võrdlemisi väike . </s> <s> Ja selle mõõga külgsooned , meenutasid neid , mis nüüd temal endal välja kukkunud olid — käia liiga suure diameetri tõttu laiad ja madalad . </s> <s> See tegi tera raskeks ning kuidagi rumalaks . </s> <s> Kui selline asi peaks saama külglöögi ? </s> <s> Ilmselt tabaks see massi tõttu eemalepõrkumise võimeta relva kogu oma kontsentreeritud jõus . </s> <s> Kas see ei purustaks tera ? </s> <s> Ja teisalt on selline kohmakas riist täiesti kõlbmatu kiireks , elegantseks mõõgavõitluseks . </s> </p>
<p> <s> Just selle pärast muutusidki selle sajandi algul mõõgatera külgsooned peaaegu püstiste äärtega ja lameda , plekkõhukese keskosaga kanaliteks tera- ja seljaosa üsna paksude raamide keskel . </s> <s> Inetud küll , aga küllalt kerged ja küllalt tugevad külglöögi vastu olid need viimased sõjapidamiseks mõeldud mõõgad . </s> </p>
<p> <s> Mehis tüdines seda viljatut tööd tegemast ja peitis oma ebaõnnestunud sepise lihtsalt kappi luku taha . </s> <s> Tal oli vaja luua elektrolüüsivann pikkade detailide tsinkimiseks ja järgmised päevad pühendaski ta sellele tööle . </s> <s> Pistad rauakolaka lahusesse , reguleerid voolu parajaks ja ongi kogu su töö . </s> <s> Väljas peeti pidu . </s> <s> Park kajas laulust ja muusikast , rahvariides inimparvi hulkus kõikjal ning aeg-ajalt oli jälle mõni huviline ukse taga , kes tahtis pussi osta . </s> <s> Mis pidu see pussita on ! </s> </p>
<p> <s> Mirjam jooksis sisse , õhetav ja elevil . </s> <s> Ehted läksid nagu soojad saiad . </s> <s> Lord Astor üüris paisu lähedal kahte vesijalgratast ning kolme aerupaati . </s> </p>
<p> <s> Täiesti tegutsemisvõimetu , istus vanamees oma rõskes kivikoopas , kukal seinale toetatud , meeliskles , ilma et oleks midagi eriti mõelnudki . </s> </p>
<p> <s> Tema polnud eluseeski pidutseda osanud . </s> <s> Tudengina ja vahest hiljemgi oli ta meestega viina võtnud , kuid kunagi ennast lolliks joomata ikka õigel ajal pidama saanud . </s> </p>
<p> <s> Kus ta siiski lõpliku vea sisse lasi ? </s> <s> Nende taasleidmisele järgnes helluse periood , kuni ühel augustikuu õhtuhakul töölt tulles mees köögi põrandalt Mihkli leidis piimapudeliga mängimas . </s> <s> Kogu põrand oli valgeid loike täis . </s> <s> Poiss seletas pärimise peale rahulikult — arstitädi viinud ema ära . </s> </p>
<p> <s> Ei kirja , ei mingit teatekest . </s> <s> Laps jäeti laua äärde kohupiimapiruka ja piimakruusi juurde ... </s> <s> Endast väljas , raiskas ta tükk aega taksofoni otsimisele ja kulutas kõik kaasa võetud kahekopikalised , enne kui sünnitusmaja jälile sai . </s> <s> " Sjepmjeistjer ? </s> <s> Podoždite ! " </s> <s> Ja peale pikemat vaikust ilmus toru otsa uus hääl , kes pidulikult kuulutas : " Just praegu sünnitas teie abikaasa tütre . </s> <s> Soovin teile palju õnne ! " </s> </p>
<p> <s> Mehele tundus , et ta tõuseb telefoniputka lae alla nagu õhupall , kihutab koos selle haisva plekk-kuudiga üle õhtuselt aknatulesid süütavate paneelmajade . </s> <s> Kodus kahmas ta poisi sülle . </s> <s> " Mihkel saab omale väikese õe ! " </s> </p>
<p> <s> Lapse reaktsioon oli imelikult turtsakas . </s> <s> Talle oli muidugi mõne viimase kuu jooksul palju kordi lubatud mängukaaslast ja päritud , kumba ta soovib . </s> <s> See ümara peaga , jässakas jõnglane vaatas ilmetul pilgul oma ninaotsa ja pomises - " Ah , persse ! " </s> </p>
<p> <s> Mehis ei pillanud last muidugi maha , ei hakanud temaga ka kurjustama . </s> <s> Peale sügavat , valusat solvumisviivu taipas ta , et muidugi on Mihkel liiga palju vanaema juures kasvatada olnud , ja kelle muu , kui äia repertuaari kuulusid sedasorti mehised väljendid . </s> <s> Ta püüdis selle kõik ühe ainsa viivu jooksul naljakaks mõelda , aga päriselt ei õnnestunud see tal kunagi . </s> <s> Imelik inimene , kes kolmeaastase lapse sõnu südamesse võtab ! </s> </p>
<p> <s> Mees tõstis vannist kuulipilduja raua , mis äkki ei olnud enam hõbepeegel , vaid sügavalt must . </s> <s> See tehnoloogi vaimustust vääriv töötlus oli andnud relvaosale ta tõelise olemuse tagasi . </s> <s> Läbi selle toru on heli ületava kiirusega lendu läkitatud lugematu hulk messingisse peidetud tinakilde , et need kusagil lagedal väljal inimesi kohates neist nagu vahast läbi sähvataksid , muutes mõttest kiiremini saatusi , rikastades neid kannatuste , sandiks jäämise ja surmaga . </s> <s> Kui paljude tema põlvkonna poiste isad just selliste niutsatavate saatusesaadikute läbi igavikku olid lahkunud ! </s> </p>
<p> <s> Tunne , mis teda oli palju aastaid tagasi tabanud karjamaavõpsiku servas , kui ta sellesama , aga siis lahingumoonaga laetud relva taha heitis , tuli korraks tagasi . </s> <s> See perversne , erootiline taju tapmise võimust , mis sul selle masinakese abil korraga käes on . </s> <s> Kui palju siis tookord puudu jäi ? </s> <s> Ando , kelle silmad olid meetri võrra kõrgemal tulistava Mehise omadest , juba nägi maakalde tagant välja ilmuvat veoautot ! </s> <s> Mis poolest oli sõjasurm langenule mõttekam ? </s> <s> Vaevalt võitleb sõdur kunagi mingi eriti sõnastatud eesmärgi nimel . </s> <s> Ta lihtsalt aetakse kuhugi tundmatus maastikus , kästakse liikuda järkjooksudega ... </s> <s> Ja keegi teine , niisama juhuslik sõdur surub samal ajal päästikule ... </s> <s> Tähenduse annavad sellele kunagi hiljem sõjandusloolased lahingute skeeme koostades ja eesmärke sõnastades . </s> <s> Kui sõdur jääb ellu , tervena või sandilt , võib ta kunagi lugeda neist sündmustest , milles ta nagu polekski ise osalenud , sest vaatepunkt on kõrgel maastiku kohal hõljuva linnu perspektiivis . </s> <s> Üksiku inimese surm ei ole selle vaatluse juures isegi parima tahtmise juures märgatav . </s> <s> Jah , kui jätta kõrvale võimalus , et selle üksiku inimese õlgadel on riidesse õmmeldud papitükkidel hästi suured tärnid . </s> <s> Siis ristitakse tema nimega mõni lähedane linn , ja sedagi juhul , kui ta osutus võitjate poole esindajaks . </s> </p>
<p> <s> Mis temaga lahti on , et suvise pööripäeva peo ajal siin vanade müüride vahel surmariistadega jahmerdab ja süngeid mõtteid haub ? </s> </p>
<p> *** </p>
<p> <s> Kui kuulipilduja lõpuks kokku oli pandud , ilmnes täie selgusega , et puu-osa on samuti vaja uuendada . </s> <s> See oli täkitud ja kulunud ning isegi kohati vist veidi pehastunud . </s> <s> Seda ei saanud millegagi petukombel värskendada . </s> <s> Mehis Seppmeister läks kuuri alla pöörama ja kaevas vanade tolmuste lautükkide ja puupakkude hulgast välja ühe õunapuutüviku , mis siin küll vist kümme aastat kuivanud oli . </s> <s> Ta oli valmis selle kallal tööle hakkama , aga äkki sai sellest kõigest villand . </s> <s> Lord Astor oli puutöömehena temast igatahes hulga kõvem . </s> <s> Kuna aga naaber parajasti aasta suurimat äri ajas , nimelt oma paate laenutas , siis otsustas Seppmeister , et ta lihtsalt kingib endale vaba pealelõuna . </s> <s> Mõõka kapist luku tagant ta välja tooma ei hakanud . </s> </p>
<p> <s> Miski ei köitnud . </s> <s> Ta ei kartnud inimesi , ta pigem võõrastas neid . </s> <s> Suure summa hulgas tundis ta end alati ebamugavalt . </s> <s> Läbi akende kostvad muusikakatked ja ajuti ka inimeste hääled ei meelitanud teda välja minema . </s> <s> Tõusnud elukorrusele , otsustas ta end korraliku toiduga rõõmustada ja hakkas kööginurgas toimetama . </s> <s> Pärast ta sõi ja pesi nõud , aga akende taga valitses ikka veel suur valgus , ikka tõi õhk hooti peohääli ja vanamees viskus selili asemele , pani käed kukla alla ja jäi meelisklema . </s> </p>
<p> <s> Tuli õnnelik periood , üks paremaid . </s> <s> Mees mäletas pisima detailini , kui ta vihatud mossega sünnitusmajja järele läks . </s> <s> Mihkel oli kaasas ja käitus kuidagi isekalt ning rahutult . </s> <s> Teda ei saanud autosse ootama jätta , sest uste avamine oli talle juba selge . </s> <s> Nad seisid kahekesi ootetoas , kuni Tiiu tuli . </s> <s> Õde ulatas talle lapsepambu , Mehis võttis selle vastu ja sirutas teise käega abikaasale lilled . </s> <s> Hajameelne ning õhevil , pidi mees end sundima autot juhtima , kuni kodumaja hoovis , sellest kärust lõpuks vaba , ta tekki mähitud sooja kompsuga treppidest üles kiirustas . </s> <s> Loomulikult tahtis Tiiu ise esimene olla ja kergitas tekiotsa imiku näolt . </s> <s> Nad vaatasid sammu kauguselt ja Mehis suudles oma naist . </s> <s> Poiss oli juurest jalga lasknud , mis oli muidugi halb märk . </s> <s> Mehis ei näinud last , ta nägi küll roosatavat näolappi , suletud lauge , liikuvaid huuli , kuid talle tundus , et see pole üldsegi see , mida ta ootab . </s> <s> Kui Tiiu siis toast korraks ära läks , kummardus mees ja hingas sisse lapse lõhna . </s> <s> Ta nägi lauge värelemas , siis avanesid tumesinised silmad ja nende pilgud kohtusid . </s> <s> Mees ei suutnud ikka veel kõike ära vaadata . </s> <s> Ta teadis kindlalt — tüdruk oli väike , kaalus veidi üle kolme kilo , ta oli loomulikult sinisilmne , nagu imikud üldiselt kõik , aga see sina oli tume . </s> <s> Ja tal olid tumedad juuksed , mis ei ole üldse tavaline . </s> <s> Ta kortsutas korraks laupa ja grimassitas suud , vaatas isale otsa ja naeratas . </s> <s> Mees teadis küll , et see on reflektoorne ilme ega tähenda üldsegi mingeid emotsioone , aga seda oli nii hea näha ! </s> </p>
<p> <s> Mis on üldse armastus ? </s> <s> Kas see pöörane sund end vastassoost olevusega paari heita , see lõputu , täitumatu tung , nagu neil Tiiuga . </s> <s> Või siis tunne , mis sidus teda emaga , mõistmise lähedus ? </s> <s> Või arusaamine , mis sind korraga vallutab , et oled nüüd ühe olevuse eest vastutav , et see olevus vajab ja ka väärib seda ? </s> </p>
<p> <s> Ta oli elanud kaua aega tunnete vaeguses . </s> <s> Tiiu oli Tiiu , voodis suurepärane , muidu haaramatu , isekas , rahutu ja vahel talumatult vulgaarne . </s> <s> Poiss kaldus samasse suunda . </s> <s> Just sellel kümnel minutil kinkis mees oma hinge uuele inimesele . </s> <s> Vist tõesti just siis ! </s> </p>
<p> <s> Tulid kõik juba korra läbi tehtud asjad , uneta ööd , mähkmelapid ja tujutsev naine , aegamisi taastuv voodisuhe , milles kaua aega polnud õiget kirge , vaid pigem vastastikkune hellus , tulid rõõmud lapse esimeste edusammude üle ja haigused ning mured . </s> <s> Ja paraku aina süvenev võõrdumus armukadetsevast pojast . </s> <s> Mihkel tahtis kõike või siis üldse mitte midagi . </s> <s> Mehis pakkus nii palju kui tal anda oli , aga poisile polnud see kõik . </s> <s> Paratamatult tuli temaga vahel pragada , kui ta tüdruku kohta põlglikult või alavääristavalt ütlema kippus . </s> <s> Naljakas küll , aga peale armukadeduse ja põlguse ei jagunud selle lapse hinges mitte midagi õekese jaoks . </s> <s> Tiiu oli ka kaunis kõlbmatu kompromisse sõlmima . </s> <s> Selle asemel , et leida poisile kohta selles uues suheteringis , ta pigem käratas , nõudis , käsutas . </s> <s> Mihklit nii kohelda oli tulutu vaev . </s> <s> Mehis aga tundis aina , et ta pole lapsele autoriteet . </s> <s> Ta aimas Ermade suhtumist temasse nüüd siis seda teed pidi avaldumas . </s> <s> Ja Ermade jaoks oli ta saamatu käpard . </s> <s> Seda ta loomulikult oligi . </s> <s> Peale kutsetöö ja maailmakultuuri ei vallanud ta midagi , ei osanud riiki varastada ega karjääri teha . </s> <s> Tõnn oli selles osas eriti salvav . </s> <s> Tema ise oli kolmekümnesena juba kombinaadi turustusdirektor . </s> <s> Tal oli kasvanud väike vats , ta kandis lipsu ja sõitis korraliku autoga . </s> <s> Senini poissmees , oli talle linnas siginenud kolmetoaline korter , mida kõlbas inimestele näidata . </s> </p>
<p> <s> Mehis tõlkis selle väljendi enda jaoks päris kiireti lahti . </s> <s> Nende endi korterit ei kõlvanud inimestele näidata . </s> <s> Näiteks oli neil magamistoas Anne-komplekt . </s> <s> Aga juba üle aasta oli müügil Anne-2 . </s> <s> Oli teisigi , veel ihaldusväärsemaid komplekte . </s> <s> Tõnnil oli poissmehekorteris hirmlai nikerdatud jalgadega voodi . </s> <s> Nikerdused osutusid küll pressitud saepuruks , aga mis siis ! </s> <s> Kogu sisustus oli Bulgaariast pärit ja hääldamatu nimega . </s> <s> Kõige kohal aga hõljus nagu ilmutus Soome pähklipuust magamistuba , milleni neist üksi ei küündinud ja mida Mehis isegi näinud ei olnud . </s> <s> Mis neil kõigil vahet oli ? </s> <s> Mehise arvates suurt mitte midagi . </s> <s> Kõik see oli odav surrogaat ja laadakas . </s> <s> Varem veel ribiplaatidest ja spoonitud , hiljem juba saepurust ja dekoratiivpaberiga üle kleebitud hale , utilitaarne sisustus , millel puudus igasugune isikupära . </s> </p>
<p> <s> Tema näiteks pidas pika sõja maha , et elutuppa kirjutuslauda saada . </s> <s> See lihtsalt ei pidanud seal olema , sest ühelgi klantspildil polnud elutoas midagi peale nurgadiivani , sektsioonkapi ja lauakese . </s> <s> Aga töökohta oli ometi vaja ja see sekskapiks ristitud ülikummut ajas mehel alati hinge täis . </s> <s> See laiutas seinast seina nagu loodusõnnetus , vastamata tegelikult ühelegi vajadusele , rikkudes aga ruumi tasakaalu . </s> </p>
<p> <s> Selleks , et korter oleks näidatav , tuli lõpmatult pingutada , sest kõik see kolu maksis rohkem , kui tööga teenida jaksasid . </s> </p>
<p> <s> Muuseas , see näitamine oligi tingimata vajalik , sest tassinud formaliini järgi haiseva monstrumi oma tuppa ja selle kuidagi sisustanud , oli kogu rõõm ka ammendatud . </s> <s> Alles kadestajate kiitus muutis tehtud pingutused kuidagi nagu väärtuslikeks . </s> </p>
<p> <s> Vanad Ermad olid kavalamad . </s> <s> Nemad ei jooksnud moodsa sisustuse sabas , vaid olid omale soetatud raskete koludega rahul . </s> <s> Sellised olid olnud nende nooruse ihalduskorterid — tigudiivan kahe tugitooliga , kriiksuva uksega ja klaasidega raamatukapp , kilgendavate klaasripatsitega kroonlühter . </s> <s> Elutoas muide ei elatud . </s> <s> Seal vaid pühiti tolmu ja sinna kaeti laud üksnes külaliste puhul . </s> <s> Nemad olid oma standardi saavutanud ja kuuldavasti ostis endine mölder ja pagar kokku lauahõbedat ja kristalli , mida ta igaks juhuks välja ei pannud , vaid hoidis kastidesse pakituna keldris . </s> </p>
<p> <s> Märdi pool nad üldiselt ei käinud . </s> <s> Mees oli sõna pidanud ja oma kolmandasse majja sisse kolinud . </s> <s> Ja nagu paha unenägu , oli see kolmas just täpselt samasugune kui esimesed kaks , ikka jälle katusekorrusega pugerik , kus kemps on trepimademel ja sisse käiakse hoovist , kuigi tänava poole on paraadna . </s> <s> Tollal juba ehitati nii täiskahekorruselisi kui ka kergeid ja valgusküllaseid ühekorruselisi , mis mõlemad on elamiseks ikkagi teatavat avarust ja õhku pakkuvad . </s> <s> Terassiitkrohviga ja ümmarguse nurgaga lossi pidas Märt ilmselt priiskavaks luksuseks , ühekorruseline aga oleks raisanud kahe porgandipeenra jagu rohkem tillukest krunti . </s> <s> Nii et valik oli igati põhjendatud . </s> </p>
<p> <s> Niisiis , Mehis oli arvanud , et peale sisseelamisraskuste saabub ometi kord ka aeg päris-eluks , kus jätkub mahti millegi muu , kui vaid mammona tarbeks , aga võta näpust . </s> <s> Selles elus nagu peegli taguses maailmaski tuli joosta nii kiiresti kui suudad , et üksnes paigal püsida . </s> <s> Mõistnud , et temast ei tule kunagi see , kes ta olla tahaks , oli ta pisitasa hakanud kalduma harrastuste poole , millel polnud küljes rahvaülikooli tasemel kiibitsemist päriskultuuri serval . </s> </p>
<p> <s> Aeg-ajalt jäi ta hilisemaks tööle , et töökodade võimalusi kasutades midagi nokitseda . </s> <s> Tema tõeline kirg — ilus käsitöö lõi uutes tingimustes välja . </s> <s> Kodus selleks ruumi ja ka mõistmist loomulikult ei olnud . </s> <s> Aga Tiiu sulas siiski , kui mees talle sünnipäevaks omavalmistatud rinnaehte kinkis . </s> <s> See oli hõbedast noorkuu , peale kinnitatud viinapuulehe ja marjakobaraga ning käis ketiga kaela , mis kõik oli veidi ülepingutatult toretsev ja ehk ka peaaegu labane . </s> <s> Selles osas ta oma naise maitset aimas . </s> <s> Loomulikult ei hakanud mees seletama , et tegu on elektrotehnilise hõbedaga , kus sees suur kogus vaske . </s> <s> Hõbe on lõpuks hõbe ! </s> </p>
<p> <s> Igaüks neist läks üha rohkem oma teed . </s> <s> Poiss kasvas , muutus käredamaks ja rahutumaks , talle sigines üha rohkem teadmisi , mis kõik olid vankumatult kindlad ja neid , kes vastu vaidlesid kohtles ta üleolekuga . </s> <s> Isa ja õde loomulikult ennekõike . </s> <s> Siiri osutus vaikseks ja leebeks , talle oli väga tähtis , et isa aeg-ajalt ta pead silitaks ja õhtujuttu räägiks . </s> <s> Talle meldis käsi-käes käia , hoida suurt mehekämmalt oma kahe peoga ja aeg-ajalt põske selle vastu suruda . </s> <s> Tiiu küll vahest nähvas selle liidu kohta öelda , aga enamasti polnud tal niisugusteks tähelepanekuteks eriti aega . </s> <s> Ta oli tagasi oma Teiste Kulul Võimalikult Lõbusalt elamise kontoris , oli teel juhtkonna sekka , oli kogu oma rahutu ja ahne hingega sellesse ellu kiindunud . </s> <s> Vahetevahel ilmus ta alles hilja õhtul , nii et Mehis pidi lapsed koju tooma . </s> <s> Mõnigi kord olid naisel lõhnad juures ja jutt natuke liiga lobe . </s> <s> Talle sigines kord üks , kord teine luksusese , mis teatava aja pärast jälle majast kadus . </s> <s> Kord oli see magnetofon , siis mingi köögikombain ... </s> <s> Mehis ei saanud aru , mis mäng nendega toimub , ja küsimine loomulikult ei andnud midagi peale riiu . </s> </p>
<p> <s> Tiiu ei talunud vähimatki kriitikat . </s> <s> Tal oli ometi vaja koos kolleegidega vahel pidu panna , sest kes teda muidu usaldaks ja omasuguseks peaks . </s> <s> Mis hullu sellest siis oli ? </s> <s> Ta elas mitte palgast vaid sissetulekutest , seletas ta vildaka naeruga — nagu kõik inimesed . </s> <s> Ja isegi paksude kulmudega peasekretär olevat kinnitanud — mis te mulle räägite , keegi ei ela palgast ! </s> <s> Kui me üliõpilastena öösiti vaguneid laadisime , siis tegime ikka nii — üks kast riigile , teine omale ! </s> </p>
<p> <s> Inimesele , kes mõtleb vahel natukenegi asjade üle , ei mahtunud kõrvade vahele , kuidas saadi sellist ilmavaadet ometi endale lubada ? </s> <s> Ühiskond püsib elamiskõlblikuna seni , kuni iga tema liige on nõus kas või osast omakasust üldise kasu heaks loobuma . </s> <s> Tollal sõnastas Mehis ühe oma tähtsamatest sapistest sententsidest . </s> <s> Ta väitis — elu muutub maapeal täiesti võimatuks sel hetkel , kui viimane inimene on elamise ära õppinud . </s> </p>
<p> <s> Need eladaoskajad said eksisteerida igal juhul vähemusena , parasiteerides mitteoskajate arvel . </s> </p>
<p> <s> " Ja mis sina selle pärast siis muretsed ! </s> <s> Kes ei oska , see ärgu kaasa mängigu ! " arvas Mehise kaunis abikaasa seepeale . </s> <s> Samal ajal kärises kuub juba kõigist õmblustest . </s> <s> Lastele pidi piima enne kümmet ära ostma , sest kauemaks seda ei jätkunud . </s> <s> Emadele anti küll mingid tõendid , aga Tiiu ei saanud ju oma äritegemisi hommikul tegemata jätta . </s> <s> Lihasabad kestsid oma kaks tundi , ja siis said selle tükikese searibi , millest kaks kolmandikku moodustas vedel pekk ja kolmandiku kont . </s> <s> Oli seegi saavutus , sest juhtus , et ei saanud sedagi . </s> <s> Meie omad juhtivtöötajad seletasid tõsimeeli , et lihatoodete tarbimine on nii palju kasvanud , üle tervisliku toitumise normi aga meie vabariigile fonde ei eraldata . </s> <s> Keegi üleliiduline ajakirjanikust kuldsuu pasundas tähtsalt , et inimesed on nii laisad , ja liha on valmis toit , ainult viska pannile </s> </p>
<p> <s> Kõige krooniks oli kalapäev . </s> <s> Neljapäeval said sööklast ainult kalatoite . </s> <s> Et neljapäev on nimelt õigeusu paastupäev ja traditsiooniliselt on paastu ajal liha asemel kala , ei hakanud keegi siinsele luterliku taustaga rahvale seletama . </s> <s> Ja rahvas ironiseeris — pole viga , viisaastaku lõpuks seatakse sisse ka karupäev , imed käppa nagu karu ! </s> </p>
<p> <s> Parteiisandad arvatavasti kalapäevast kinni ei pidanud . </s> <s> Tiiu andmetel käis nendegi toiduaineteosakonnast läbi osa sellest defitsiidist , suitsuvorst , sink , mis kõik kindlatele aadressidele linnas laiali vedada tuli . </s> <s> Muuseas ka kala ! </s> <s> Peamiselt angerjas , aga ka suitsuservjuuga ja baltus ! </s> </p>
<p> <s> Vedajad ise said ka mõne raasukese . </s> <s> Mitte muidugi sakste suukõrvalt , aga nad vähemalt ei pidanud muretsema , kui oleks ilmnenud , et mõni defitsiitne artikkel on letini jõudmata pooles tees hajunud . </s> <s> Nad elasid tõepoolest võimalikult lõbusalt . </s> <s> Koguni nii , et Mehis juba kannatust kaotama kippus . </s> <s> Iga teine-kolmas õhtu tuli proua laulu trallitades või lausa tuikudes . </s> <s> Ja ta tuli ju autoga , mitte enam selle potisinise mossega , vaid sirelililla " nullkolmega " . </s> </p>
<p> <s> Neil sigines komme peo järel ükshaaval osalisi koju saata , mille käigus tehti veel igas korteris viimased tropid . </s> </p>
<p> <s> See oli üks üsna hiline tund , kui nad viiekesi Seppmeistrite poole sisse sadasid , kaks meest ja kolm naist . </s> <s> Mehis püüdis küll vaigistada , väita , et lapsed magavad , aga proua trompetihääl kuulutas rõõmustamist . </s> <s> " Rõõmu on vaja , mitte sinu moodi alailma nohiseda ! " </s> </p>
<p> <s> Esmalt joodi ära konjak , siis tahtis Tiiu " Verist Mary-t " pakkuda , aga selgus , et piiritus on otsas . </s> <s> Musta liibuvasse miniseelikusse ja avara dekolteega pluusi riietatud blondiin kallutas pudelit ja kähistas oma pootsmanihäälega — mees või asi , ei saa pudelitäit piiritustki muretsetud ! </s> </p>
<p> <s> Välkkiire vihasööst käis Mehisest läbi . </s> <s> Pool üks öösel lärmavad need siin võõras korteris ja oma naine kukub mõnitama . </s> <s> Ja ta nähvas Tiiule kiire kõrvakiilu , lõi pigem sümboolselt kui valusasti . </s> <s> See üllatas naist ja ta kuulutas — isegi lüüa sa ei oska ! </s> <s> Ja Mehis andis selle peale tõsiselt , lõi kätt libistades , et oleks valus ja jätkas ka jälje . </s> <s> Veripunane lõõm käis üle Tiiu , ehmumine ja valu , ta tuikus korraks , sai lauanurgast kinni ja kuulutas äkki hoopis kainemal häälel : " Pidu on läbi , hakake astuma ! </s> <s> Abikaasa lööb korra majja ! </s> <s> Noh , ei kuulnud või ! " </s> </p>
<p> <s> See oli nende mingi keskmine ülemus , Janno Saaling , Mehise kasvu kuid turjakam , hästitoidetud pulli iseka ilmega , mees , kelle nime suhtes ta juba ammu allergiline oli . </s> <s> Nüüd korsatas see jõmm ja nõudis õiglust . </s> <s> " Kuidas sa oma naist kohtled ! </s> <s> Kui teised ei saa korda peetud " Ta trügis peale ja musta raevu sattunud Mehis tahtis tal kõrvast kinni kahmata , kuid sattus peoga näkku , pöial libises suhu . </s> <s> Teise mehe põsk küünte vahel , rebis ta hoolimatult , telefonilaud ja esikupeegel tulid küll kaasa , aga samas oli jõmikas juba uksest väljas ja trepp tümises veerevast kehast . </s> <s> Ta siirdus tuppa tagasi , vaatas metsikul pilgul ülejäänuid . </s> <s> " Kas lähete ise või pean kõik välja viskama ? </s> <s> Nad läksid ise , Janno üleriidedki krahmati kaasa . </s> <s> Vaid üks must , kombineed meenutavasse kleiti riietatud nõid pomises vandeseltslaslikult : " Ilmaaegu läksid närvi ! </s> <s> Oleksime ise võinud kusagil ära käia ! " </s> </p>
<p> <s> Hinge valgus raske ja tume vedelik nagu masuut kaevu . </s> <s> Kuni ta lasteoas tüdrukut rahustas , kuni puhinal selja keeranud poisilegi õlale patsutas , püüdis ta selle ütlemise mõttest aru sada . </s> <s> See oli vaid ühtviisi tõlgendatav . </s> <s> Või siis selle mööndusega , et brünett ehk liialdas , võib-olla arvas midagi , mida ei ole . </s> <s> Aga üldiselt , teadis Mehis , naised neis küsimustes eriti ei eksi . </s> </p>
<p> <s> Ta siirdus lõpuks magamistuppa ja leidis oma naise säraval ilmel ootamas . </s> <s> Mehele tuli tülgastus peale . </s> <s> Ta mütsatas asemele ja tõrjus enda kohale kummarduva alasti blondiini eemale . </s> <s> " Tüdruk jääb mulle , " ütles ta . </s> </p>
<p> <s> Mida ka purjus naine ei teinud , ei väidelnud , ei solvunud , ei valanud pisaraid , mees keeldus rohkem kontakteerumast . </s> <s> Ja kui Tiiu teatas , et mine , aga last sa ei saa , ütles mees selle peale — kui ise ühest ei loobu , siis saab tema mõlemad . </s> <s> Ja küsis lõpuks , kas ta peab selle purjus litsi tõesti maha lööma , et ükskord ometi magada saaks . </s> </p>
<p> <s> Magada ta loomulikult ei saanudki . </s> <s> Tiiu jäi küll vagusi ja hakkas peagi tasa norskama , tema aga vahtis lage ja neelas solvumispisaraid . </s> </p>
<p> <s> Hommikuks oli solvumisest vaikne ahastus saanud . </s> <s> Natuke liiga lühike oli olnud tee korralikust inimesest jõhkardini . </s> <s> Ta jälestas füüsilist vägivalda , mida Tiiu omakorda näis puhuti lausa ootavat . </s> <s> Aga seda liiki tehinguist oli mehel mõõt täis . </s> <s> Ta uskus ikka veel , et iga inimene peab olema enese eest vastutav , käituma nii , et see vastuvõetav oleks , ilma et teda selleks peksuga sundima peaks . </s> </p>
<p> <s> Oli nädalalõpp ja seega kõik pereliikmed kodus . </s> <s> Abikaasad sulgusid peale sööki magamistuppa ja sosistasid ning kähistasid seal tükk aega vastamisi . </s> <s> Tiiu väitis igas võimalikus tundevärvingus — tema ei ole milleski süüdi . </s> <s> Janno ajavat talle küll ligi , aga tema ei ole tõesti midagi niisugust teinud ! </s> </p>
<p> <s> Mehis kuulas , silmad kaugusse pööratud ja vastas tuhmilt . </s> <s> Südaöösel omas kodus ei taha ta mingi sulide pealikuga kakelda , jah , just sulide , ärgu naine tulgu rääkima , sest see , mis on seadusega karistatav , ongi sulitegu ! </s> <s> Kas Tiiu siis polegi kuulnud , kuidas kõlab süüdistus temasuguste jaoks ? </s> <s> Ta tsiteeris : " Moodustas kuritegeliku jõugu sotsialistliku omandi riisumiseks isikliku kasu saamise eesmärgil . " </s> </p>
<p> <s> Tema tahab , et lapsed kasvaksid eetilises õhkkonnas . </s> <s> Poisiga paistab küll asi viltu kiskuvat , aga Siirit ta jätta ei suuda . </s> <s> Ja et kuidas ta tüdruku saaks ? </s> <s> Kas Tiiu siis ei tea , mis puhul lapsed isale mõistetakse ? </s> <s> Kui töökaaslane tunnistab kohtus , et see blondiin tõmbab ülemustega ringi ja on iga teine õhtu kojumineku ajaks purjus ... </s> <s> Miks ta peaks tunnistama või ? </s> <s> Miks naised selliseid asju kohtus räägivad , mis ? </s> <s> Kui sellele töökaaslasele on lubatud , et on vaja vaid naisest vabaneda ... </s> <s> Taipad ? </s> </p>
<p> <s> Tiiu taipas . </s> <s> Ta näolt otse pühiti ilu ja sinna sigines hall mure . </s> <s> Temale polnud vaja seletada , kuidas toimib alatus . </s> <s> Ta tundis seda põhjalikult . </s> </p>
<p> <s> Polnud palju puudu , et Mehis oleks seda mureilmet nähes murdunud . </s> <s> Täiesti selge oli , et tema küll mingi hinna eest niisuguse sigadusega toime ei tuleks , aga tal oli seda võitu tõesti tarvis . </s> <s> See riid ei suubunud tormilisse teineteiseleidmisse , vaid sõlmiti kaine kokkulepe . </s> <s> Siitpeale ei mingeid töökaaslastega viinaviskamisi . </s> <s> Kui tõesti tuleb mõni pidu , siis on see tingimata vaja abikaasaga kooskõlastada . </s> <s> Ja mis puutub sellesse Jannosse , siis vaadaku naine ette ! </s> <s> Niisugused tüübid kasutavad väga tihti kiindunud naisi ära selleks , et puhaste kätega välja tulla . </s> </p>
<p> <s> Ta oli ise selle sõja lõpus vist küll rohkem läbi pekstud . </s> <s> Tiiu oli pragmaatik . </s> <s> Talle oli risk silma ette seatud ja antud tingimused , kuidas seda vältida . </s> <s> Mingi musta lirva hädaoht ei saanud ju kuigi kaua väldata . </s> <s> Arvatavasti leiab too peagi omale mõne täku , ja ongi Mehise trump löödud . </s> <s> Sisuliselt ei olnud mees mitte midagi võitnud peale aja . </s> <s> Aga ta oli kasutanud santaaži ja füüsilist vägivalda ning tundis end määrituna . </s> <s> Tulevik ei paistnud üldsegi pilvitu , ja aeg pidi ikkagi vaid tema kahjuks töötama . </s> </p>
<p> *** </p>
<p> <s> Ta tundis , et hetk on küps ! </s> <s> Ta oli kuulipilduja lae ja õunapuupaku Villu Astorile andnud , ta oli Mirjamile peotäie medaljonide toorikuid valmistanud . </s> <s> Enam polnud mingit ettekäänet viivitamiseks . </s> <s> Ja ega ta tahtnudki otsustavat sammu enam kaugemale lükata . </s> <s> Ta võttis kapist oma mõõgatera ja keeras selle käepideme poolsest otsast kruustangide vahele . </s> <s> Siis otsis ta ühe suure roostetanud poldi ning kaalus seda käes . </s> <s> " Tõmba korra pea laua alla ! " ütles ta Mirjamile , ja kui see imestunud silmil seda lõpuks tegi , andis ta poldiga mõõdetud löögi mõõgatera alumise kolmandiku kõrgusele . </s> <s> Korraga oli kiviseintega ja betoonpõrandaga ruum täis vinguvaid ja klirisevid helisid . </s> <s> Terasetükke põrkles igas suunas ja tantsis laual ning põrandal , kuni viimaks saabus vaikus ja Mirjam hirmunud näo üle laua serva kergitas . </s> <s> Kruustangide lõugade vahel seisis vaid vaksa pikkune terasejupp , kõik muu oli pihustunud ainsast löögist . </s> <s> Mida oligi tarvis tõestada ! </s> <s> Mehis pühkis kogu killuprahi kokku ja võttis seepeale töökitli seljast . </s> <s> Oli hiline pealelõuna ja ta tahtis selle asjaga lõpule jõudmist pühitseda . </s> <s> Ta tõi elukorruselt külma praeliha ja lahjendatud punast veini . </s> <s> Naine uuris teda suuril silmil . </s> <s> Mitu nädalat sünge ja mures olnud mees näis korraga selginenud ja lõbus . </s> <s> Aga mingit pikka pidu ei tulnud . </s> <s> Öelnud naisele , et tahab uksed kinni panna , tõstis ta tööõhinas nooriku lihtsalt välja . </s> </p>
<p> <s> Mirjam oli oma kandelauaga mitu tuhat krooni teeninud ja selle Mehisega jaganud . </s> <s> Paistis , et ta eriti sohki ei teinudki . </s> <s> Mehel endal ei jagunud loomingulist indu veel sellegi kõrvalala jaoks . </s> <s> Ta alles küpsetas neid ideid kusagil alateadvuses , aga aeg teostada pidi tulema kunagi sügisel . </s> <s> Ta läks trepist üles , käis duši all ja raseeris ennast . </s> <s> Ta tahtis olla puhas ja korras homse tarvis , mis nagu lahingupäeva punane koidik talle ärevalt kangastus . </s> </p>
<p> <s> See oli üks torsioonvarb , pärit mingi sõiduauto esivedrustusest , mille ta teisel hommikul kuuri koluhunnikust välja kaevas . </s> <s> Ta tegi tule ääsile ja ajas varva punaseks ning lõi alasimeislil sellest kaks umbes kümne sentimeetri pikkust ja mehe sõrme jämedust juppi . </s> <s> Siis raius ta mõned jupid lattrauda ja lasi seejärel varvatükkide otsad käial ümaraiks . </s> <s> Nüüd keevitas ta ühe teraspulga alla kaks lattrauast tugijalga ning teisele ühe . </s> <s> Asetanud selle üksiku latitüki paaristükkide vahele , puuris ta kõigist kolmest augu läbi ja ühendas need poldiga . </s> <s> Tal olid nüüd kaks ümarterasest lõuga , mida ühendas liigend . </s> <s> Neid sai avada ja ka kokku suruda . </s> <s> Veel oli tarvis teha mõned abidetailid — jalg alasi silma tarvis ning alumisele liigendile tõkis , et haaravad lõuad servast alati just ühekauguselt oma suutäie kahmaksid ... </s> </p>
<p> <s> Natuke mõelnud , ajas mees ülejäänud varva nii pikalt punaseks , kui ääs võimaldas , asetas selle alasile ja kahmas suure vasara . </s> <s> Mõeldud muidugi kahe käe jaoks , käis jõud sellest aga ka ühega siiski üle ja näol metsik ilme , huuled surutud veretuks kriipsusk , hakkas ta taguma terasvarba lapikuks . </s> <s> Ta teadis ülima täpsusega mida ta teeb . </s> <s> See kõik oli küpsenud tusapäevade jooksul alateadvuses , kui ta näiliselt kõrvaliste asjadega aega raiskas . </s> </p>
<p> <s> Ta ei mõõtnud midagi . </s> <s> Kahe soojakorraga oli vajalik terapikkus välja löödud ja mees viskas varva õue rohu sisse jahtuma . </s> <s> Kui pulss järele andis ja piimhape enam lihastes ei särisenud , lasi ta tooriku ühe serva käial nii sirgeks , kui vähegi oskas . </s> <s> Nüüd pani ta oma teraslõuad alasi silma ja ajas tera uuesti punaseks . </s> <s> Tõstnud ülemise varvajupi üles , pistis ta lapikuks löödud teratooriku nende lõugade vahele ning äigas suure vasaraga . </s> <s> Seejärel võttis ta tooriku korraks välja ja uuris jälgi mõlemal küljel . </s> <s> Kaks pikka ja võrdse laiusega lohku , lootustandvalt sarnased , teine tera teisel küljel . </s> <s> Enam ta ei kahelnud . </s> <s> Nihutades tera lõugade vahel aina edasi , hoides sirgeks käiatud tagaserva vastu tõkist , lõi ta kogu kuumutatud osa pikkuselt sooned sisse . </s> <s> Veel üks kuumakord , ja see töö oli tehtud ning mees higil ja hingetu . </s> </p>
<p> <s> Alles peale pikka jahtumispausi jätkas ta oma sepatööd , nüüd juba keskmise käsihaamriga , lüües tera esiserva õhukeseks ja kiilu . </s> <s> Metall venis muidugi mitte ainult laiusesse vaid ka pikkust pidi ja keeras tera kõveraks . </s> <s> Just seda kujuneva saablitera kõverjoont jälgides ta toorikut sepistaski , jättes kogu viimistluse hilisemaks käiale . </s> <s> Oli möödunud kõigest paar tundi , ja pikkade hingevaevamiste tulemusel kusagil tagapool sõnastatud mõtlemist sündinud teratoorik lendas valmina rohtu jahtuma . </s> </p>
<p> <s> Vedruterased on üldiselt viletsad lõikama , aga mõõgaga ju ometi ei tehta puutööd ! </s> <s> Vaistlikult teadis meister , et need terased ei ole kalgid ja pragunemisohtlikud , et sitkus ja elastsus on nende esmaseid omadusi . </s> <s> Tema tulevane saabel sai kaunis paksu ja kitsa tera . </s> <s> Tollilaiune ja mõlemalt küljelt sügavate , sirge servaga soontega . </s> <s> Kokkuvõttes — see pidi saama tugev ja samas ka kerge , sellest pidi tulema romantilise kangelase elegantne relv . </s> </p>
<p> <s> Käiamine oli sulaselge rõõm . </s> <s> Lasknud teraküljed siledaks , imetlenud veelkord soonte lootustandvalt ühtlasi süvikuid , kinnitas ta käiale kaunis kulunud ketta , ning selle väikest raadiust kasutades andis tera esiservale nõgusad faasid . </s> <s> Seejärel läks ta töökojast välja , käis otsustaval ja mõtlikul ilmel kiirete , lühikeste sammudega jõeäärt pidi , pilk langetatud , kuni kummardus ja ühe porise kivi üles kaevas . </s> <s> Ta pesi selle jões puhtaks ja tuli oma saagiga töötuppa tagasi . </s> <s> Siis otsis ta sahtlist täiesti uue , hästi õhukese käiaketta , kinnitas selle masinale ja hakkas väljast toodud kivi käiama . </s> <s> Abrasiivkäi pole loomulikult selleks mõeldud . </s> <s> See hakkas silmanähtavalt kuluma , ilma et kiviga midagi eriti juhtunud oleks . </s> <s> Andnud käiakettale ümara tööpinna , võrdles mees selle paksust mõõgatera soontega , ja see sobis täpselt , nagu tal täna üldse kõik käes edenes . </s> <s> Soontele sileda , viimistletud nõguspinna andmine võttis veel ehk tunnikese . </s> <s> Siis jäigi vaid käepideme otsast liigne varvaosa maha võtta ja roog käiata . </s> </p>
<p> <s> Higine ja laipväsinud , istus mees õhtuvalguses oma värkstoa uksel ning hingas sügavalt . </s> <s> Selles hingamises väreles rahulolu . </s> <s> Ta oli takku ja kaltsu käepideme asemel ümber roo mähkinud ja tundnud kuidas käeshoitav ese otse kutsub võitlema . </s> </p>
<p> <s> Palju oli veel tegemata , eriti tera tipp , mis oli tal üldse kujundamata . </s> <s> Ta tundis , et selle kangastuses pole miski veel päris küps , ja ta oli õpppinud mitte kiirustama , kui sisetunne käskis oodata . </s> </p>
<p> <s> Kui ta siis lõpuks sammhaaval ennast trepist üles vinnas , meenus kusagilt läbi udu , et Mirjam oli töökotta ilmunud , oli vist vaadanud ja tahtnud midagi rääkida ning siis jälle kadunud . </s> <s> Ta oli peaaegu kindel , et polnud naisega sõnagi vahetanud . </s> <s> Ja õppigugi Mirjam ära , et on hetki , kus meest ei tohi segada ! </s> </p>
<p> <s> Väsimusest vabisevatel jalgadel seisis ta oma dušikabiinis , ega suutnud kaua aega meenutada , et vesi oleks vaja jooksma päästa . </s> </p>
<p> <s> Ta sõi , suutmata taibata , mida . </s> <s> Siis räntsatas ta asemele ja jäi hetkepealt mingite meenutuste või meeleoludeta sügavalt magama . </s> </p>
<p> *** </p>
<p> <s> Pärast eilset rassimist oli järgmine päev pikaldase nokitsemise ja arupidamise päralt . </s> </p>
<p> <s> Vormi veenvus sünnib pisitillukestest nüanssidest . </s> <s> Enne , kui kõik lõplikult valmis pole , on ennatlik rõõmustada , sest vähimgi vääratus või valearvestus , ja sul tuleb hakata uut terasvarba otsima . </s> <s> Mees teadis , et teeb mõõgaselja ja külje liitumise pehme , ümara , selgelt väljendunud jooneta . </s> <s> Aga selle ülemineku pidi ta viiliga tegema , sest käi on liiga ohtlikult ablas instrument . </s> <s> Ja vähimgi sissetung metalli võib kõik rikkuda . </s> <s> Vedruteras pole aga viilimiseks sugugi tänuväärne materjal . </s> <s> Tänapäeval , kus peene struktuuriga , hästi lõikavad viilid enam haruldus pole , saab küll asjaga hakkama , aga see nõuab kannatlikkust , jõudu ja higi . </s> <s> Töödelda sai vaid väikest jupikest korraga , üksnes kämbla laiuse võrra kruustangide pakkidest kaugemalt , sest pikema õla korral hakkas teras kaasa võbelema , viil kukkus hüplema ja tegi seejuures võikalt kriiskavat häält . </s> <s> Aga metallitöö üks võludest ongi alpinisti efekt . </s> <s> Sa suundud pikaldaste pingutustega oma kauge ja näiliselt saavutamatu eesmärgi poole . </s> <s> Lõpp tuleb alati päris ootamatult . </s> <s> Korraga lihtsalt pole enam midagi teha . </s> <s> Ja see võidukus pole arvatavasti põrmugi tuhmim mägironijat vallanud tundest viimase sammu astumise järel . </s> </p>
<p> <s> Mõtted aga hakkasid omasoodu jooksma . </s> </p>
<p> <s> Küll ajutine ja lootusetu , oli tookordne võit siiski sisejuhatuseks ühele heale perioodile nende elus . </s> <s> Peru , nagu ta oli , vajas Tiiu ilmselt aeg-ajalt taltsutamist . </s> <s> Ega ta isegi ei pidanud eriti kadestusväärseks naise olukorda , kelle mees ta ümbertõmbamistest väljagi ei tee . </s> <s> Nüüd sigines nende vahele mõneks ajaks rahulik ja isegi leebe teineteisemõistmine . </s> <s> Oli kevadine aeg , neil mõlemal puhkused tulemas ja nad tegid koos plaane . </s> <s> Hulk aega polnud nad otse endi tarbeks raha kulutanud . </s> <s> Mis oleks , kui läheks Pärnusse ? </s> </p>
<p> <s> Sirelid olid õde läinud ja ranna õhtud juba meeldivalt soojad , kuigi ujumiseks pakkus meri kaunis spartalikku elamust . </s> <s> Nad polnud enam verinoored . </s> <s> Tiiugi lähenes kolmekümnele . </s> <s> Siin , sootuks tundmatutena selles puhkajatesummas ilmnes , et naine tundis oma mehe üle uhkust . </s> <s> Mehis oli ju lõpuks silmapaistvat kasvu ja üsna kena mees . </s> <s> Tiiu käis ta kõrval , hoides kahe käega ta küünarnukki , surus end ta puusa vastu , nautides teda ennast seiravaid iharaid pilke . </s> </p>
<p> <s> Oli punase päikesega õhtutund , kui nad rannahoone saali sisenesid ja elavhõbedana läikleva mere taustal meest peaaegu komistama võtvat profiili silmasid . </s> <s> Lee Talur ja Jüri Bakony , kahekesi neljases lauas ja viipasid Mehisele juba eemalt . </s> </p>
<p> <s> Tiiu neid inimesi ju seni ei tundnud , kuid temale omase tõketeta spontaansusega oli ta mõlemaga peaaegu kohe sina peal , hoopis lihtsamalt , kui Mehis , kes neid siiski varasemast juba tundis . </s> </p>
<p> <s> Peagi ilmnes — neil kahel on täna pulmad . </s> <s> Nad elanud juba niigi mõne aasta koos , aga otsustasid lõpuks asja vormistada . </s> <s> Lasid end Pärnu maanteel kokku kirjutada ja sõitsid siis Pärnu linna pulmareisile . </s> </p>
<p> <s> " Näed siis ! " huikas Tiiu . </s> <s> " Ja kus on šampus ? " </s> </p>
<p> <s> Mehis tabas mitu nüanssi ühe ja sama hetkega . </s> <s> Sel viivul , kui Jüri lausus : " ... lõpuks asja vormistada , " käis üle Lee tagasihoidlikult naerukil suunurga väike möönev viirastus . </s> <s> Ta ootas last , ütles see mehele , kellesse too tõik küll kuidagi puutuma poleks pidanud . </s> <s> Kui Tiiu bravuuritsema kukkus , ehmus Mehis korraks , sest ta tundis neid väga hästi kasvatatud ja ülimalt tagasihoidlike inimesi , kuid tolle väheldase blondiini elurõõm paistis mõlemale meeldivat . </s> <s> Nii siis Mehis ajaski käe üles ja viipas ettekandjat , ning peagi kihises nende ees pokaalides vahuvein . </s> </p>
<p> <s> Ta on sul ju täiesti tore , ütles langetatud ripsmete alt Lee pilk . </s> <s> Mehis suunas silmad lauale , kus kõrvu lebasid tema pruunidesse karvadesse kasvanud lihaseline käsivars ja Lee varajasest päevitusest kuldne ranne . </s> <s> Ja ta märkas , kuidas ta käekarvad priginal turri läksid , kui need käed juhuslikult teineteisele lähenesid . </s> <s> Ka Lee jälgis seda , ja naise naeratuses , mis näis nii muutumatu , viirastus korraga eleegiline mööndus , paratamatuse tõdemine . </s> <s> Jah , me tõmbume teineteise poole , aga nüüd on juba lootusetult hilja ! </s> </p>
<p> <s> Kas see kõik polnud mehe fantaasia , soovunelm , et seda suurepärast olevust lähedaseks mõelda ? </s> <s> Praegu , kus Lee oli otse siinsamas , polnud mehe hinges küll vähimatki kahtlust . </s> <s> Kahtlused tulid hiljem ja hajusid kohe jälle , kui ta Leed taas kohtas . </s> <s> Nad olid ühele lainele häälestatud raadiojaamad . </s> <s> Nad said oma teateid kadudeta väljendada . </s> <s> Polnud isegi oluline , et mingid märgatavad või olematud ilmed sinna juurde kuuluksid . </s> </p>
<p> <s> Sa ei valinud mind , ütles Lee . </s> <s> Jah , ma tean , sa olid seotud , ja jätame , palun ! </s> <s> Mina olen oma valiku teinud ! </s> </p>
<p> <s> Samal ajal sai Tiiu oma lihtsakoelise kuid nakatava lõbususega ka Jüri Bakony liikuma . </s> </p>
<p> <s> See mees oli olnud kunagi Mehise teisik . </s> <s> Neid oli aina tänaval segi aetud , kõik sõbrad kinnitasid , et vähegi kaugemalt on nad äravahetamiseni sarnased . </s> <s> Nüüd oli see sarnasus kadumas . </s> <s> Näod mehistusid ja muutusid erinevaiks . </s> <s> Jüri lõputult kannatlik pühakuilme ja Mehise karm tõsidus olid sootusk teine teisest ooperist . </s> <s> Pealegi oli Jüri kiiresti halliks minema hakanud . </s> <s> Tema naiselikult õlgadele langevad juuksed , olid nagu hõberebase okaskarvaga talvekasukas . </s> <s> Mehis aga kandis juba mõnda aega laubale kammitud juukseid , mis talle peaaegu kulmudeni vajusid , näides sellisena isegi veidi ohtlik , tume ja läbitungimatu . </s> </p>
<p> <s> Korraga tabas mees end mõttelt — kas see nende kunagine sarnasus ei rääkinud Lee valikus kaasa ? </s> <s> Kas võis tõesti olla , et temasugune absoluutselt eikeegi võis seda silmapaistvat naist mõjutada juba tollal rahvusvahelise mainega mehe kasuks otsustama , et too vaid Mehist meelde tuletas ? </s> <s> Pöörane , absurdne mõte , aga jumal neid asju teab ! </s> </p>
<p> <s> Kohe samas sähvatas pähe , et ta ju ikkagi peaaegu üldse ei tunne Leed , ei ole kindel , kas see ilus olevus äkki meestega just nii ei mängi ? </s> <s> Äkki annab ta kõigile mõista , et on neist sügavalt huvitatud , ja tegelikult liigub omi , naiselikke vaiste jälgides nagu emakass mõistetamatuid radu mööda . </s> </p>
<p> <s> Tiiu sai vahepeal hakkama sellega , et Jüri ta tantsima palus . </s> <s> Mehis muidugi ei lasknud juhust mööda ja palus Leed . </s> </p>
<p> <s> Ikka vaikse enesessetõmbunud naeratuse saatel ja kuidagi nagu pisut viivitades tuli too , asetas käe Mehise õlale ja nõjatus pikkamisi kuid täie usaldusega puusa vastu . </s> </p>
<p> <s> Kurat võtku , see läks liiale ! </s> <s> Keha , mis täiuslikult kuuletub ja mõtet aimates su kavatsusi loeb . </s> <s> See polnud tants , see oli alasti erootika , nii et poole loo pealt Mehis äkki jäigastus ja väga madala , karmtõsise häälega lausus : " Kõike võib taluda , aga mitte lõputult . </s> <s> Saa minust aru ! " </s> <s> Väike tagamõttega naeratus tuksatas Lee huulil ja ta ütles tagasiteel lauda — kui seda pooleli jäänud tantsu poleks olnud ... </s> <s> Kas see olekski jäänud olemata ? </s> </p>
<p> <s> " Mis nimelt ? " küsis mees silmadega ja naine vastas : " Kõik ! " </s> </p>
<p> <s> Mehis ei olnud suurem asi enesepiinaja . </s> <s> Kui nad jälle neljakesi lauas olid , tegi ta Jüriga juttu . </s> <s> Ta väitis , et kõik see , mida ta lugenud on , on talle tõsiselt hästi vastuvõetav olnud . </s> <s> Ta jagab nii tsivilisatsiooni huku perspektiivi , valu hävivate liikide pärast , loodusrahvaste ja ürgkultuuride mõistmist ... </s> <s> Üldse kõike , kui see , mis tema kellegi Jüri Bakony töödest arvata söandab , kuidagi oluline peaks olema . </s> <s> Ta ei jaga ainult paari asja . </s> <s> Jüri nimelt näib arvavat , et tsivilisatsiooni arengut saab kuidagi mõjutada . </s> <s> Sellest kõnelevad ta sagedased märkused . </s> <s> " Siit lähtudes peaksime me hoopis ... " </s> <s> Tema on pessimistlikum . </s> <s> Ta usub , et progress on juhitamatu monstrum . </s> <s> Kuigi me teame , kuidas fossiilsed kütused ammenduvad ja sellega koos ootab ees kliimakatastroof , ei sunni miski meid näiteks Tallinnast Pärnusse posthobustega sõitma . </s> <s> Tema usub , et inimkond kihutab kuristikku ja selle ajastu rusudel võrsub kunagi mõnest primitiivrahvast , mõnest kas või veel alasti metsas korilusega ametis olevast indiaanihõimust juuretis uuele epohhile . </s> <s> Kui vahepeal mõni teine liik , lülijalgsed või roomajad näiteks , võimule ei pääse . </s> </p>
<p> <s> Mehed olid peagi sarvipidi koos ja unustasid oma kaunid kaaslannad natukeseks ära . </s> <s> Mehis seletas — olevat täielik totrus pidada läbirääkimisi tuumarelvakandurite üle . </s> <s> Olukorras , kus raketipeades on võimsust kolme tuhande kordseks surmaks kogu tsivilisatsioonile , pole mingit lootust pidada edukat tuumasõda . </s> <s> Kui ühel poolel õnnestukski teine nii maatasa teha , et see ka ainsat oma raketti minema lennutada ei jõuaks , siis tuleb vaid võitjale kaasa tunda . </s> <s> Vaenlane sureb nimelt kohe , võitja seejärel pikaldaselt piineldes , olgu radiatsioonisasaastest , olgu ilmastikukatastroofist ... </s> <s> Ainus võidukas strateegia oleks korjata kõik oma surmamunad ühte hunnikusse ja korraga lahti päästa . </s> <s> Ise saad kohe vaevast lahti , las teised vaaguvad ! </s> </p>
<p> <s> Veel seletas Mehis — ega siis tuumapomm üksi ... </s> <s> Kui mõni kasimata diktaator võtab nõuks ja oma bakterioloogilise relva käiku laseb ... </s> <s> Piisab üheaegsest aktsioonist ütleme viies suures rahvusvahelises lennujaamas , Heathrows , Kannedy-nimelises , Tokyos ja nii edasi . </s> <s> Ja juba järgmisel päeval katab tervet maakera pandeemia . </s> <s> Kuuldavasti on nende katkud ja koolerad uutel , vaktsiinidele allumatutel tüvedel . </s> <s> Ja olekski pääsemine enamusele elusloodusest . </s> <s> Piisab , kui viiest miljardist jääb poole aastaga viissada miljonit , kõigest kümne kordne kahanemine , ja kõike tuleks peaaegu nullist uuesti alata , sest maailm on liiga seotud ja tervik . </s> <s> Sellised olekski optimistlikud prognoosid ... </s> </p>
<p> <s> " Sa rikud teiste pulmapeo ära ! " ütles Tiiu ja Mehis vabandas . </s> <s> Jüri ei teinud märkamagi , tahtis samal teemal ilmselt midagi lisada , aga Lee astus vaiksel , väga taktitundelisel viisil vahele , sosistas midagi mehele kõrva , nad vabandasid ja tõusid lauast , palusid oodata . </s> </p>
<p> <s> Hiljem nad lihtsalt trallisid , ja Tiiu elurõõm tõmbas need mõlemad väga sügavad inimesed kaasa . </s> <s> Hommiku eel istusid nad mere ääres pingil , rüüpasid kordamööda pudeli suust veini ja laulsid , ka Lee , kuigi Mehis märkas , et ta vaid teeskleb joomist , ei saa kuidagi nendega ühel viisil lõbususse uppunud olla . </s> <s> Ta taipas midagi , mis teda kainestas . </s> <s> Elada selle täiusliku olevuse kõrval , kes sind igal hetkel läbi näeb , oleks lõputu enesekontrolli piin . </s> <s> Sageli vulgaarne ja primitiivne , kuid särtsu täis Tiiu oli vähemalt selles mõttes palju ohutum lahendus . </s> </p>
<p> *** </p>
<p> <s> Mirjam ei tulnud mitu päeva näole , oli vist solvunud . </s> <s> Kui ta siis lõpuks jälle ilmus , tundis Mehis temast isegi rõõmu , sest üksi oma valmiva ja samas kogu ta hinge tervikuna endale nõudva relvaga oli tal siin umbsetes ruumides juba kuidagi kitsas hakanud . </s> <s> Toorsepisest valmis kujuga esemeni on isegi pikk tee , aga hoopis pikem ja kurnavam on kõrvalseisjaile aimamatu vaev terase lihvimisel ja poleerimisel . </s> </p>
<p> <s> Valmis tera tuleb esmalt abrasiivpaberi abil silmale nähtamatu struktuurini lihvida . </s> <s> Selleks alustatakse jämeda paberiga , seejärel lihvitakse risti eelmisele number peenema struktuuriga abrasiiviga , kuni alumised jäljed kadunud on . </s> <s> Kohe seejärel vahetatakse paber jälle peenemaks ja jätkatakse algse suunaga , see tähendab — viimatisele töökäigule jällegi risti . </s> <s> Lõpuks veel peenima võimalikuga , isegi kriiditatud vildiga , kuni pind on tõesti silma jaoks täiesti sile . </s> <s> Alles siis määritakse viltketale kroomdioksiidpastat ja lastakse kõik peeglina läikima . </s> </p>
<p> <s> Mõõgatera on pikk aga kitsas . </s> <s> Tema ristisuunas lihvimine on kaunis tüütu töö . </s> <s> Aga mida teha soontega , kus pole üldse võimalik eelnenu suhtes nurga all töödelda ? </s> <s> See suunamuutus on vajalik nimelt selleks , et jämedama abrasiivi jälgede kadumist paremini märgata . </s> </p>
<p> <s> Soontega tegi Mehis ausalt öelda pisut sohki , kasutas nimelt puidust lihvimisklotsi asemel tihendikummist , elastset klotsi . </s> <s> Sedasi tungib abrasiivpaber paremini ebatasasuste põhjadesse . </s> <s> Ese hakkab küll läikima , kuid ei pea olema seejuures rangelt tasapinnaline . </s> <s> Aga soontes seda ebatasasust silm ka ei märka , sest pole ühtegi sellist väikese nurga all vaatlemise võimalust , kus peegelduse vead ilmsiks tulevad . </s> <s> Tema mõõk oli juba tõepoolest üsna kaugel , aga teratipu kuju oli ikka veel lõplikult valmimata . </s> <s> Ta oli küll tera- ja seljajooned elegantseimal viisil ühendanud , midagi aga polnud kõige juures siiski lõplikult veenev . </s> </p>
<p> <s> Lasknud naisel imetleda valmivat ilurelva , nägi ta seda korraga erapooletu pilguga , ja see tundus äkki kuidagi ohutult süütu . </s> <s> Puudus tunne , et see riist tõepoolest võiks tappa . </s> </p>
<p> <s> Mismoodi mõõk siis ikkagi tapab ? </s> <s> Ratsaväelase mõõk on eelkõige raierelv , mõeldud täielt kapakult korraks löömiseks , ja juba on vastane seljataha jäetud . </s> <s> Sellega torgata polegi tarvis . </s> <s> Järelikult võib ratsaväelase mõõk olla kas või kandilise teratipuga . </s> <s> Enamasti on need siiski ümardatud . </s> <s> Aga neil , suurtel kangelastel romantilistest filmidest polnud ju eriti võimalikki mõõgaga raiuda , sest nende vastased olid niisama kiired ja osavad , küll aga palju alatumad ja salakavalamad . </s> <s> Keset mõõgavõitlust saab enamasti torgata , mitte raiuda . </s> <s> Võitluseks sobiv saabel peab omama teravat tippu ! </s> <s> Edasine oli insenerilahendus . </s> <s> Missugune poleks ka tera kuju , torkejõu vektor saab lähtuda käepideme pikiteljest ja suundub sirgelt mõõga otsa poole , moodustagu see tera siis vahepeal kas või S-kuju . </s> </p>
<p> <s> Mehis tõmbas joonlaua abil terasele märknõelaga kriipsu . </s> <s> Oli vaja maha võtta killuke seljapoolsest tipuosast , kõige laiemas kohas veidi üle poole sentimeetri . </s> <s> See kriips lõhkus joonte harmoonia , aga tõotas uut aktsenti . </s> <s> Hing tundmatu ees ärevil , lähendas ta tera käiakettale . </s> <s> Valge sädemetevihk , pikk kriiskav hääl . </s> <s> Ja äkki sädeles mehe käes õeluse omandanud , muudes joontes täiuslikult harmooniline , kuid selle juures nüüd ka halastamatu ja ablas relv . </s> <s> Üksainus sirge , kõigist sujuvaist üleminekutest nii kalgilt erinev nelja sentimeetri pikkune kontuur , ja oligi kõik äkki hoopis uus . </s> </p>
<p> <s> " Mis sa nüüd tegid ! " hädaldas Mirjam . </s> <s> " Seda hakka või kartma ! " </s> </p>
<p> <s> Väga hästi teades , et saavutanud midagi täiuslikku , tuleb töö kohe käest panna , või muidu rikud juba järgmisel hetkel kõik ära , sulges mees mõõga kappi luku taha . </s> <s> Aimates , et ta tahab seda peagi uuesti näha , tahab kogeda , et see on ikka tõepoolest nii täiuslik , ja las ta siis piinleb homseni , et saadav mulje teda uue tööpäeva eel erutaks . </s> <s> Ta püüdis kõik samas unustada ja pühendas end naise probleemidele . </s> <s> Ega see detailides nokitsemine teda eriti ei huvitanud . </s> <s> Nagu naised enamasti , ei liikunud ka Mirjam kord saavutatud põhivormist kuigi kaugele . </s> <s> Küsimus oli ikka vaid mõnes nüansis , detailis . </s> </p>
<p> <s> Mees tõi oma kunstimappide riiulist mõned juugendi näidised . </s> <s> Ta seletas — see joonte meelas ja tundlik siuglemine , mida pole vist kunagi püütudki matemaatiliselt kirjeldada , ongi juugendi põhisõnum . </s> <s> Miks ka mitte figuuride vormiloogika , kõik , kogu kompositsioon on alati selles vaimus välja peetud . </s> <s> Nii ka need naised tolles mapis . </s> <s> Aga juugend on peaaegu alati paaris ornamendiga , millel pildil kujutatuga sageli muud asja pole , kui vaid mingi tunnetuslik seotus . </s> </p>
<p> <s> Kas ei tasuks proovida , jätta see laste pildiraamatute kergelt kentsakas laad ja arendada natuke puhta , dekoratiivse vormi kultuuri ? </s> </p>
<p> <s> Mirjam ei saanud kohe aru . </s> <s> Kuidas siis neil väikestel medaljonidel ... </s> </p>
<p> <s> Miks peaksid need medaljonid väikesteks jäämagi ? </s> <s> Me ei tunneta veel uuest vormist tulenevaid võimalusi . </s> <s> Ja see ei ole mitte kiusamiseks mõeldud jutt . </s> <s> Kui veel kaks pidu on peetud ja mõnisada medaljoni maha müüdud , ilmneb peagi , et need enam ei lähe . </s> <s> Uudsus saab läbi . </s> <s> Kunstnik peab aina edasi pürgima , võis siis on ta peagi käsitööline ja haltuurategija . </s> </p>
<p> <s> Loomulikult ei meeldinud kogu see lugu Mirjamile üldse . </s> <s> Väga pikkade sõrmedega võttis ta paar mappi koju kaasa , et neid põhjalikumalt uurida . </s> <s> Mehis aga tõusis helitut vilet lastes elukorrusele ja pani peale " Sinise rapsoodia " plaadi . </s> <s> Kui ta õnnelik või väga õnnetu oli , kuulas ta seda aina uuesti ja uuesti . </s> <s> Selles oli midagi ta hingest . </s> </p>
<p> *** </p>
<p> <s> Ta oli edukalt toime tulnud kiusatuse taltsutamisega ja jätnud alla tulemata , mõõgatera imetlemata . </s> <s> Ta oli hommiku ja tööpäeva alguseni vastu pidanud ja tundis nüüd sõrmedes kärsitut kihelust , aga vaevalt sai ta välisukse avada , et hommikuvärskus sisse pääseks , kui kohtas selle taga pikka , enesesse süüvinud olekuga asteenikut kuulipildujaga . </s> <s> Villu oli uue kaba teinud , selle mahagonpeitsiga töödelnud ja mitmekordselt lakkinud ning lihvinud . </s> <s> Mehed seadsid relva lauale üles ja istusid ning sihtisid sellega Virgala Talli . </s> <s> Astor leidis , et peaks kusagilt padruneid muretsema . </s> <s> Temal on täielik villand neist öistest kihutajatest . </s> <s> Nüüd on siia siginenud mingi ürgne punane sportauto-kolakas , millega nad aina pikendavad oma paisuselja-hüppe rekordit . </s> </p>
<p> <s> Ka Mehis oli kuulnud öösiti vägevalt plärisevat ja huilgavat mootorihäält , kuid teda see eriti ei häirinud , sest temal ju polnud tee poole avanevaid aknaid . </s> </p>
<p> <s> Kumbki mees ei suutnud taluda neid ülbeid ja juhme nägusid , nende sõjakust , mis igasuguse korralekutsumise katse ennakult maha surusid . </s> <s> Mehisel oli selleks sallimatuseks loomulikult palju rohkem põhjust , kuid ta ei rääkinud sellest Villule , muheles sõbra verejanu peale , võttis naljana . </s> </p>
<p> <s> Paar korda oli ta juba alla andmas , pidi avama kapi ja näitama oma sündivat mõõka , kuid teadis , et seda muljet , vajab ta tõepoolest puhtana , ta ei taha teise arvamusi ja kommentaare . </s> <s> Nii saigi ta seda endale lubada alles ennelõunal , kui Lord oli lõpuks oma teed läinud . </s> </p>
<p> <s> Mehis istus seepeale tükk aega liikumatult ja vahtis mornil pilgul laual lebavat kuulipildujat . </s> <s> Ta mäletas poisipõlvest seda võimu ja vägevuse tunnet , kui mingi laskeriista kätte võtsid . </s> <s> Eriti tekitasid seda nimelt püstolid , sest isegi mitte vintpüssi , kuulipildujast sootuks rääkimata , andnud ju märkamatult kaasas kanda . </s> <s> Aga lapik ja voolujooneline brauning oli selleks nagu loodud — libistad selle põuetaskusse või püksirihma vahele , ja sind valdabki sõjaka enesekindluse tunne . </s> </p>
<p> <s> Kui mõttetu ja kui petlik see tunne tegelikult on , kui kaitsetu on ka relvastatud inimene ! </s> <s> Ainult primitiivid algelisest ühiskonnast võivad end sõrme päästikul hoides julgena tunda ! </s> <s> Külmavärin raputas Mehist . </s> <s> Ta korjas pahameelehoos tegelikult ikkagi väga hea väljanägemisega relva laualt ja viskas selle hooletu liigutusega kõrvalruumi riiulile ning keeras ukse lukku . </s> <s> See oli siis nüüd lõppenud ! </s> </p>
<p> <s> Ta võttis oma saabli välja ja heitis sellele peaaegu hirmunud pilgu , kuid see hirm oli ennatlik . </s> <s> Relv polnud midagi kaotanud ei elegantsist ega sõjakusest . </s> <s> Oli vaja vaid otsustada paar pisiküsimust . </s> <s> Kas jätta mahakäiatud pind nagu see on — karedaks , et rõhutada selle erilisust . </s> <s> Või siis töödelda hoopis samuti ümarate üleminekutega lõiguks , nagu kogu teraselg tervenisti ? </s> <s> Oli vahevariant — jätta sellele sirgele lõigule teravad üleminekujooned , aga pind lihvida ja poleerida , ja pika kõhkluse järel otsustaski mees selle kasuks . </s> <s> Ta asus tööle , samas juba mõttes käepidet kujundades , sest kuni see nii oluline osa pole isegi veel markeeritud , ei saa kujunevast ehisrelvast ikka mingit tervikmuljet kätte . </s> </p>
<p> <s> Lihvinud ka viimase kontuuriosa ja asunud siis viltkettal poleerima , jõudis ta jälle oma tööjärjega sinna , kus mõttel polnud midagi teha . </s> <s> Ta tundis seda viltkettaga töötlemist selleks liiga põhjalikult , et seal veel midagi kõhelda või otsustada . </s> <s> Oli vaja lihtsalt kannatlikkust ja aega . </s> </p>
<p> <s> Ta leidis end tagasi oma minevikus , ajal , kus tema pere kohal rippus ka mõõga ähvardav vari . </s> <s> Themis kannab ju ühes käes mõõka , ja teises kaalusid , see seotud silmadega õiglusejumalanna . </s> </p>
<p> <s> Tiiu oli korraga murest surmtõsine ja napisõnaline . </s> <s> Ta kiirustas hommikul tööle ja tuli õhtul , väsinud ning morn . </s> <s> Lapsed olid hiirvagusi , Mehis püüdis asjatult juttu teha . </s> <s> See oli kusagil kaheksakümnenda paiku . </s> <s> Tollal käibis rahva hulgas ütlus , et ümber Balti mere asuvat neli kuulsat firmat , nimelt Volvo , Salvo Orwo ja SORVVO . </s> <s> Eriti see viimane ! </s> </p>
<p> <s> Sotsialistliku Omandi Riisumise Vastu Võitlemise Osakond , kunagine natuke naeruväärse mainega struktuur miilitsas oli hakanud järjest jõudu koguma ja laotas oma ähvarduse üle ilusat elu igatseva äraõitsenud sotsialismi . </s> <s> Polnud ju midagi erilist teha vajagi . </s> <s> Mitte ükski majanduslikult edukas asutus ei kannatanud vähegi tõsisemat revideerimist . </s> <s> Suurest hirmust , et keegi võib töö kõrvalt ka midagi enda tasku saada , olid majandusvaldkonda reguleerivad seadused muudetud selliseks traattõkete ja kuulipildujapesade süsteemiks , et majandada neid seadusi rikkumata praktiliselt üldse võimalik ei olnud . </s> <s> Kuna ikka veel leidus inimesi , kes kõigest hoolimata tööga midagi saavutada tahtsid , siis polnud SORVVO poistel just raske arvata , kus seadusi rikuti . </s> <s> Kuni need rikkujad protežeede kaitse all seisid , pidid kütid vaatama vesise suuga nagu kass läbi klaasi akvaariumikalu , piisas aga sellest , et mõni laar meelehead jäi õigel ajal saatmata , või mis halvem , kui sattusid poliitilise võitluse käigus omavahel tülli läinud suurte ninade rivaalitsemise keskele , ja juba marssisidki uksest sisse võimust teadlikud uurijad . </s> <s> GULAG-i mälestus terendas veel kõigi mälus , ja see mälestus pidi olema mõne ametkonna meelest nagu kullane Kungla . </s> </p>
<p> <s> " Postimaks tasutud " templiga ümbrik kirjakastis tegi Tiiu äkki vanaks . </s> <s> Ta käed lausa värisesid , kui küüned ahnelt aga saamatult paberit rebisid . </s> <s> Ta luges masinkirjas teatise läbi ja ohkas osalise kergendusega . </s> <s> See oli kutse , aga kutse tunnistajale , seni vähemalt ! </s> </p>
<p> <s> Milles siis asi ? </s> <s> Asi olevat primitiivsuseni lihtne . </s> <s> Üks saks sai Norra mööblikomplekti ja teine ei saanud , seekord lihtsalt ei jagunud ! </s> <s> Ja Janno Saaling on nüüd tõsiselt puul ! </s> </p>
<p> <s> Mehis ei hakanud naisele ütlema , et M.O.T.T. Tiiule oleks see hetkel liig olnud . </s> <s> Ei ole ju nii , et ülemus kukub kinni ja alluvad jäävad terve nahaga . </s> </p>
<p> <s> Kuidas kukub ülemus kinni selle eest , et mingi kuitahes suur saks ei saanud seekord , mida ta tahtis ? </s> <s> On see kõik ? </s> <s> Ja loomulikult ei ole see kõik , see on põhjus , ettekääne on muidugi teine ja väikese vaatamise peale leiti paberitest mõnda muud , mis on lõpuks see uba . </s> </p>
<p> <s> Niisiis , ikkagi sulitembud , resümeeris Mehis mõttes , ja tal ei jäänud muud üle , kui kahe kuu jooksul taluda nõudepesul tasse lõhkuvat , sapiselt napisõnalist naist , kuni see ükskord õhtul väsinult sisse vantsis , nägu lõtvunud , juuksed soengust välja tolknemas . </s> <s> Ta võttis puhvetist pudeli džinni ja kulistas otse kaelast ning viskus siis magamistoas risti kušetile . </s> <s> Mehis taipas küsimatagi , et see oli kergendus . </s> </p>
<p> <s> " Aitähh , Seppmeister ! " kähistas naine . </s> <s> " " Vähemalt korra elus oled sa ka õiget nõu andnud ! " </s> </p>
<p> <s> Ta olevat olnud sellesse lõksu minemas . </s> <s> Mäng käinud nimelt sedasi , et nende baas ajas laialt Venemaalt mööblit kokku . </s> <s> See käib nagu ikka — sa oled kõigiga suhetes , ja see , mida meil on näiteks küllaga , puudub ütleme Taganrogis , nemad meile midagi pakkuda ei saa , aga neil on üle jälle mingit pesuvahendit või kangast , mille järel nutab Irkutsk . </s> <s> Niisiis kaubad ja paberid muud kui reisivad ja muutuvad selle käigus järjest väärtuslikumaks . </s> </p>
<p> <s> Janno Saalingu spetsialiteet oli mööbel . </s> <s> Konteiner tuli , tehti uued paberid ja läks jälle teele . </s> <s> Ja vahepeal kukkus siia ka mõni tükike , millega suuri saksu rõõmustada . </s> <s> Janno ise loomulikult midagi ei vormistanud . </s> <s> Kõik käis alluvate allkirjadega . </s> <s> Mingi A ? </s> <s> S ? </s> <s> Smirnov ostis Jugoslaavia toolidekomplekti , ütleme kuuskümmend neli tükki ja saatis selle kuhugi Taga-Kaukaasiasse . </s> <s> Ja nüüd küsib uurija , et kuidas siis nii , et kuuskümmend neli tooli ? </s> <s> Kas teile ei tundu , et see on nagu ühe Smirnovi jaoks liiga suur ost ? </s> <s> Ja samal ajal on Kutaissis või Kamos jälle kooperatiivide vahelise baasi arvele ilmunud meie baasi saatedokumentidega kuuskümmend neli Jugoslaavia tooli , ja nemad pole mingist Smirnovist mitte midagi kuulnud ... </s> </p>
<p> <s> Selle eest muidugi tilkus päris kena kopikas , ja Janno kinnitas , et kõik on vettpidav ja puhas Ja Tiiu oli seda kõike alguses natuke kaasa mänginud , aga siis , kui Mehis ütles , et Jannosugused naisi ära kasutavad ... </s> <s> No jah , eks Janno oli tige ka , sest ta põsk oli ikkagi pool aastat nagu väljavenitatud labakinnas ja mõned märgid on praegugi näha Ja ta oleks tahtnud Tiiult lepitust ... </s> <s> Ah , tead ju küll , mis see tähendab ! </s> <s> No mis sa siis pärid ! </s> <s> Ja tema oli parajasti Marianne peale tige ja lükkas Marianne ette ! </s> </p>
<p> <s> Mariann oli see must , taipas mees . </s> <s> No-jah , kõik klappis ! </s> </p>
<p> <s> Nüüd on siis nii , et Janno ja Mariann lähevad kohtu alla , ja neil on mõni kena aasta ja vähemalt kolmesajatuhandene arve kaelas ! </s> </p>
<p> <s> Vähe küll , leidis Mehis . </s> <s> Ja Tiiu soostus . </s> <s> Oleks võinud ka kolm miljonit olla , kui nad rohkem kaevanud oleksid , ja oleks ka tema võinud selles purgis olla ja veel vähemalt neli-viis inimest . </s> <s> Paistab , et ülevalt öeldi STOPP ! </s> <s> Neil pole ju vaja poodi kinni panna , vaid anda mõista , kes on kes . </s> <s> Et meeles püsiks ! </s> </p>
<p> <s> Vist kogu abielu aja peale esimest korda hakkas Tiiu abitusest nutma . </s> <s> Ta oli kriisanud ja hambaid paljastades vihast ulunud , oli ka valust või hirmust tönninud . </s> <s> Aga sellist abitust suure ülekohtu ees tunnistas ta esimest korda . </s> </p>
<p> <s> Kibedalt tuksuva suunurgaga vanamees poleeris õiglusejumalanna sümbolit . </s> <s> Õiglus ! </s> </p>
<p> <s> Algusest peale on mõõk õiglust kehastanud . </s> <s> Ingelgi kihutas patustajad paradiisist välja leegitseva mõõgaga . </s> <s> Paistab , et kui mitte teised , siis mõõka hoidev vägivallatseja ise on veendunud , et kehtestab vaid õiglust . </s> <s> Sest paganad ja väärusulised tapavad lapsi ja söövad inimesi ja on jõledad ja kasimata oma pimedas patuelus , nii et nende vastu mõõka tõsta on ju püha kohus ! </s> </p>
<p> <s> Kas pole krahv Monte-Cristogi teiselt poolt vaadatuna lihtsalt üks vägivallatsejaist ? </s> </p>
<p> <s> Aga käepide tuli sellest hoolimata sellele relvale ikkagi kujundada , ja see ei olnud põrmugi lihtsam ega vähem tähtis loomingulõik , kui senine töö . </s> </p>
<p> <s> Mees tõstis võika kõrgläikeni poleeritud tera üles viltketta kohalt ja pööras seda valguse suhtes ning sähvivad peegeldused lendlesid ruumis . </s> <s> Õiglus või ebaõiglus , tõde või vale , aga on olemas vorm ja selle loogika ja on olemas ilu , mis sellest välja kasvab . </s> <s> Midagi sellest oli ta igatahes ära tabanud ! </s> </p>
<p> *** </p>
<p> <s> Mees läks kõrtsi . </s> <s> Ta tahtis neid korra näha ! </s> <s> Õnneks polnudki see tall narkomaanidele kauneid unelmaid võimaldav must koobas , vaid siin oli ka mingi valgustus olemas . </s> <s> Mõned lauad , kus juba jõmises enesekindlaid noori mehi ja ahne pilguga saledakesi kaunitare . </s> <s> Baar oma lõuani letiga ja peakohale riputatud klaaside ning sigaretipakkide riiulitega ja selle taga üks lai , juhmist ülbusest mölakil lõust , mis mehe seljalihased krampi kiskuma pani . </s> <s> Ta küsis kannu õlut ja märkis endas vaenuimpulsi , kui kõrtsmik selle peale isegi ei liigahtanud , vaid pika viivituse peale küsis : " Millist " </s> </p>
<p> <s> " Heledat , " ütles Mehis . </s> <s> Ta oli end puhtaks pesnud , juuksed kamminud ja korralikult riietunud . </s> <s> Tulnud siia , et lasta endale tõestada , mida ta nagunii eeldas , ootas ta nüüd selle sfinksi reaktsiooni . </s> <s> Nii loll polnud isegi tema , et poleks osanud mõnd heleda õlle marki nimetada . </s> <s> Ta tahtis teada , kui halvasti suvatseb see juhmard teda , kui võõrast , kui loomulikku vaenlast kohelda . </s> </p>
<p> <s> On teatav loomulik viivitus , mille ületamine võib vägagi kõnekas olla . </s> <s> Baarimees kasutas ära selle võimaluse , kuni see juba tobedaks muutus , ja liigahtas siiski viimaks ning täitis ühe lillevaasi kujulise klaasnõu kollase , kergelt vahutava joogiga . </s> <s> Mehis ronis demonstratiivselt baaripukile , tegi seda nimme alles nüüd , kus ta tellimus oli täidetud , asetas küünarnukid poleeritud puidust letile ja tõstis klaasi vastu valgust . </s> </p>
<p> <s> " Mis sa sellest uurid ? " küsis baarimees . </s> </p>
<p> <s> Nüüd oli Mehise kord viivitada . </s> <s> Temagi kasutas pausi lõpuni ja küsis siis : " Vabandust ? </s> <s> Ega te minuga ei rääkinud ? " </s> </p>
<p> <s> " Kellega siis veel ? </s> <s> Iseendaga pole mul kombeks rääkida ? " </s> </p>
<p> <s> " Siin peab mingi eksitus olema , " arvas Mehis Seppmeister . </s> <s> " Mina küll ei mäleta , et me kunagi tutvunud oleksime . </s> <s> Sinasõpru on mul üldse üsna loetud arv . " </s> </p>
<p> <s> Kõrtsmiku pilk kallerdus . </s> <s> Imelik , kui kergesti nad siiski solvuvad , kui neile nende mühaklikkust meelde tuletatakse ! </s> </p>
<p> <s> " Ilus värv ! " osutas Mehis lõuaga pokaali poole . </s> <s> " Kuldne , litside ja kroonitud peade lemmikvärv . " </s> <s> Ta rüüpas veidi ja mõnules seesmiselt , jälgides kõrtsmiku kimbatust . </s> <s> Teda tögati , kuid vormis , mis polnud väljakutsuv ega pahatahtlik . </s> </p>
<p> <s> " Muide , kas te olete kunagi võrrelnud , kas ütleme Carlsbergi ja Koffi õlle värvustoonil ka mingit vahet on ? </s> <s> Üldse , kas need erinevad ainult tumeduselt või ka värvinüansilt ? " </s> </p>
<p> <s> Tüse noormees leti taga hingas nagu ootamatust tuulehoost korraks tabatud suur puu . </s> <s> Ta oli tüdinud ja surmani solvatud , aga jättis selle kõik armulikult ütlemata . </s> </p>
<p> <s> Mehis jõi väikeste lonksudega ja päris : " Mis see lõpuks on , mida te mulle valasite ? " </s> </p>
<p> <s> Saamata vastust rüüpas ta veel natuke . </s> <s> " Päris joodav . </s> <s> Igatahes kunagisest Saku " Žigulist " märgatavalt parem . </s> <s> Kas te mäletate veel Saku omaaegseid marke ? " </s> </p>
<p> <s> Mees vaatas talle nagu vaimuhaigele kaastundlikult otsa ega vastanud . </s> </p>
<p> <s> Mehis jättis ligi poole klaasist järele ja ronis pukist maha . </s> <s> " Äkki on teil selle tilga jaoks kusagil mõni solgiämber ? " </s> <s> Ta keeras selja ja kõndis uksest välja . </s> <s> Ta oli vihanud seda maailma , see vihkamine oli hakanud ta erakuelu jooksul tuhmuma , ja ta käis seda nüüd kinnitamas . </s> <s> Väljas veeres parajasti parkimisplatsile vägevalt plärisev madal ja lai punane automonstrum ning kaks noort inimest ronisid selle maadligi ukseavadest välja , üks piltilus ümara näoga noormees ja hellitatud , ehteid täis riputatud näitsik , kelle lõuajoon rääkis kuninglikust enesehinnangust . </s> </p>
<p> <s> " Euroopa ! " pomises vanamees endale nina alla . </s> <s> Huvitav küll , mis järgmine samm võiks olla ? </s> <s> Ameerika ? </s> <s> Pool sellest Euroopast kui mitte rohkem on nagunii pärit Ameerika seriaalidest . </s> <s> Aga äkki Hiina ? </s> <s> Keegi pole veel tõsiselt mõelnud , et see miljardiline , üliarenemisvõimeline rahvas on asunud täie veendumusega selle karuselli teenimisele . </s> <s> Mis sellest tuleneb ? </s> <s> Millal muutub nende majandusvõimsus ekspansiivseks ? </s> </p>
<p> <s> Ta astus vanast , roostetanud hingedel krägisevast paksudest plankudest uksest pimedale veskipööningule . </s> <s> Ta oli siia oma kindluse rajanud , kuigi ei teadnud , kauaks jätkub tal jaksu seda kaitsta . </s> <s> Kui ta üldse mõelda mõistis , siis kaitses ta oma arust siin viimaseid riismeid sellest Euroopast , mida tema Euroopaks pidada mõistis . </s> </p>
<p> *** </p>
<p> <s> See kõik oli hakanud ta ellu imbuma mõni aeg peale toda kriminaalset lugu Janno Saalinguga . </s> <s> Tiiu oli ületanud kolmekümne läve , ja nii nagu juhtub tihti inimestega , kes ei armasta oma pead liigselt vaevata , oli ta noorus sellega äkki läbi saanud . </s> <s> Ta oli endiselt sale ja vormikas , ta juuksedki polnud veel eriti tumenema hakanud ega vajanud vesiniku abi . </s> <s> Aga ta enesehinnangus , ta mõttemaailma säravas ja muretus optimismis , ta fluidumina seletamatus võluvuses oli kõik korraga kiiresti tuhmuma löönud . </s> <s> Mehis kahtlustas vaikselt , et Jannoga koos oli Tiiu siiski armukesest ilma jäänud , aga mitte miski ei viidanud sellele . </s> <s> Äkki oli ta naine lihtsalt mängu mõttekuses kõhklema löönud ja kaotanud orienteerumisvõime nagu algaja lendur pilves ilmaga ? </s> <s> Igatahes oli ta enesekindlus kiiresti kahanenud . </s> <s> Nii et siis , kui Mehis mingis seltskonnas heaks arvas öelda , et me karjume kogu aja vale asja . </s> <s> Me karjume kaltsu ja vorsti , aga peaksime karjuma sõnavabadust ja seaduslikkust , ei kippunudki ta naine vihase põlgusega talle kallale , vaid koduteel koguni päris : " Kas sa mõtled seda tõsiselt ? " </s> </p>
<p> <s> Mehis seletas — kui peaks tulema pööre , võib kindel olla , et meie elujärg läheb esialgu järsult halvemaks , igatahes mitte paremaks . </s> <s> Rikkuseni tuleb end töötada . </s> <s> Kogu kaubandus on olemuselt ikkagi üksnes antud oludes enda mugavamalt sisse seadmine , aga see tuleb paratamatult teiste arvelt . </s> <s> Mis temasse puutub , siis on ta valmis seda perioodi vastu võtma , tingimusel , et elu muutub inimväärsemaks , et tema ise võib oma südametunnistuse järgi käituda ja talle ei kirjutata riigi poolt ette , mida ta mõtlema või mingil päeval sööma peab . </s> </p>
<p> <s> Tiiu isegi ei vaielnud . </s> <s> Mees oli rünnanud ta religiooni aluseid , ja naine vaikis ! </s> <s> Tema oli hakanud kahtlema , aga tema leer tervikuna tõstis pead , ja kodus esindas seda mõtteviisi Mihkel Seppmeistri nimeline teismeline . </s> </p>
<p> <s> Nende vahekord oli olnud pidevalt veidi pingeline . </s> <s> Poiss varjas vaid vaevu oma arvamust mehest , kes kavatses siin ilmas hakkama saada nii , et teiste varvastel ei talla . </s> </p>
<p> <s> Siiri oli hoopis teistsugune . </s> <s> Selles eas — tüdruk kaksteist ja poiss viisteist , olid nad alailma sõjajalal , kuni isa plika ühel hommikul elutoa diivanilt magamast leidis . </s> <s> Tüdruk keeldus edaspidi vennaga tuba jagamast , kuigi ta ka kõige delikaatsemas vormis pärimiste peale seletama nõus ei olnud . </s> <s> Talle lihtsalt meldis elutoas rohkem . </s> </p>
<p> <s> Vahest õhtulauas rääkis Mehis mõnel üldkultuurilisel teemal . </s> <s> Ikka oli võimalus vastava jutukäigu leidmiseks , ja ta tutvustas perele neid nii põhilisi ja tingimata mõistmist vajavaid asju . </s> <s> Ta rääkis , et teise inimese omasuguseks pidamine pole üldsegi igasugusel arengutasemel inimeste juures iseenesestmõistetav . </s> <s> Näiteks Schweizer kirjutab , et tema haigemajas oli juhuseid , kus üks tõbine teist aitamast keeldus , isegi klaasi vett ei ulatanud , põhjendades , et too on võõras , see tähendab teisest hõimust . </s> </p>
<p> <s> Meie oleme ristirahvas , kas me seda tahame või ei , kas me usume või mitte ! </s> <s> Me oleme sajandeid elanud sellest usust tuletatud moraalis . </s> <s> Me oleme protestandid , see tähendab väga karmi usu inimesed . </s> <s> Algsemad kristluse vormid , mis kujunesid välja selle usu poolt veel mõjutamata rahvaste hulgas on sootuks rõõmsameelsemad aga ka vägivaldsemad . </s> <s> Mitu revolutsiooni on olnud Prantsusmaal ja mitu Inglismaal ? </s> </p>
<p> <s> Põhja-Iirimaa on heaks näiteks . </s> <s> Kogu õigeusu areaal oma Aasia põhjaga ... </s> </p>
<p> <s> Kristlus saab religiooni keskmeks õieti alles protestantismis . </s> <s> Varasem põhineb palju suuremal määral Vana-Testamentlikule vägevale aga ka vägivaldsele maailmatunnetusele . </s> <s> Nimelt selle elutunde kandjad on aina laiendanud oma usuala , on ära hävitanud kultuure ja ümberrahvustanud pool maailma . </s> <s> Protestandid , kui neil vint üle viskab on ratsionaalsed sadistid , teevad inimestest seepi ja käekotte , ja pärast muidugi hirmsasti häbenevad . </s> </p>
<p> <s> Selle usu juures on peamine Kristuse sõnum — meie oleme kõik vennad ja õed selles ilmas , ja meie isa on taevas . </s> <s> See pole muidugi suur avastus . </s> <s> Enne tedagi oli inimarmastust püütud jutlustada , aga sellest eneseohverdajast hakkas niisugune ohtlik maailmavaade levima vagu vähkkasvaja . </s> <s> Loomulikult ei kavatsenud ülikud olla ühesugused vennad mingi orja või paariaga . </s> <s> Sellesama pärast neid alg-kristlasi põletati ja söödeti lõvidele . </s> <s> Just selle pärast , et mitte nende võrdsustamise ohvriks langeda . </s> </p>
<p> <s> Aga lõpuks on see maailmavaade siiski vähemalt osaliselt võitnud . </s> <s> Selles mõttes on europotsentrism juba algusest peale iseendaga konfliktis . </s> <s> Kaine praktitsism ja majanduslik efektiivsus ja sinna kõrvale inimsõbralikkus ja see neetud põhimõte , et ei tohi teisele teha seda , mida sa ei taha , et sulle tehakse . </s> </p>
<p> <s> Vana auväärne Immanuel Kant väljendas sedasama veidi teisiti . </s> <s> Ta ütles , et käitu alati nii , nagu sa soovid , et kõik käituma peaksid . </s> <s> Loomulikult võtab see kogu elurõõmu ära . </s> <s> Sa ei tohi vanale ja viletsale isegi mööda pasunat anda , sa ei tohi teise inimese käekotti tema pensioniga ära rebida , mitte midagi sa ei tohi ! </s> </p>
<p> <s> Ainult üks fakt on selle keeldude süsteemi kasuks . </s> <s> Nimelt — ühiskond , kus enamus inimesi neid keelde ei järgi , ei kõlba elamiseks , ka sellele , kes peab end tugevaks ja sõltumatuks . </s> <s> Lõpuks ta ikkagi kaotab . </s> </p>
<p> <s> Mõru eneseirooniaga jälgis mees , kuidas ta sõnad poja ilmes varjatud pilke esile kutsusid , samal ajal , kui tüdruku tumedad silmad kiindusid ja ainiti temast läbi , mingite kaugete tõdede poole vaatasid . </s> </p>
<p> <s> Oleks ta ometi mõistnud suu pidada ! </s> </p>
<p> *** </p>
<p> <s> Ärevaid hääli hakkas kostma suveöö hämaruses võlvlage vahtiva vanamehe kõrvu . </s> <s> Talle meenus , et oli kuulda olnud kiirendava auto mootorimöiret , läbi teepoolse ukse ja klaasesiku oli aimata kummikädinal ja tolmuse asfaldi rudinal mööda kihutavat sõiduriista . </s> <s> Siis oli käinud mingi mürts . </s> </p>
<p> <s> Ta upitas end jalule ja läks aknast vaatama . </s> <s> Kõrtsilisi saalis " Virgala Talli " esisel ja parkimisplatsil . </s> <s> Osa neist vahtis paisu poole ja tüdruk , kes õhtul punasest sportautost välja oli roninud , jalutas nüüd üksi osavõtmatul moel rahva keskel , käed külma pärast vaheliti vastu rinda surutud . </s> <s> Siis hakkasid lähenema valjult arutlevad hääled ja tammi poolt tuli rodu kõrtsilisi . </s> <s> Kas keegi tegi avarii ? </s> <s> Äkki aeti mõni öine jalakäija alla ? </s> </p>
<p> <s> Vaatama minekust ta siiski loobus , sest uskus , et see maailm ka temata suurepäraselt toime tuleb . </s> </p>
<p> <s> Tagasi asemel ja ärevad hääled kõrvust kadunud , leidis ta jälle ennast kaheksakümnendate algupoolest . </s> <s> Ta oli tulnud töölt ja juba esikust näinud , et sektsioonkapi ava tühjalt haigutas . </s> <s> Telekas oli kuhugi rännanud , tolknes vaid sinine antennikaabel . </s> <s> Esikusse kostis aga summutatud oigeid ja nagu mingi võitluse hääli , hingeldust ja äginat . </s> <s> See tuli poisi toa suunast . </s> <s> Ta püüdis siseneda , kuid uks ei andnud liikuma , nii et ta pidi sellele koputama ja koguni rusikaga põrutama . </s> <s> Siis olid kahtlased hääled korraga vait ja keegi nihutas tooli ukse eest kõrvale . </s> <s> Mihkel ise ja kuus-seitse temavanust murdeealist nolki . </s> <s> Toake lehkas pesemata jalgadest , sest oli parajasti sporditossude aeg ja teada ju on , kuidas viieteistaastaste jalad higistavad . </s> <s> Vistrikulised ja piimavurrudega , ärritavalt rumalad ja isekad näod . </s> <s> Televiisor kirjutuslaual ja üks hallikasroheline madal ja pikk plekk-kast . </s> <s> Niisiis sealt see tulnud oligi , need oiged ja ruiged , kuigi praegu loopis ekraan vaid tühja sädelust . </s> </p>
<p> <s> " Tehke aken lahti ! " ütles Mehis ja pidi seda kordama ning ärritust vaevu varjates Mihklile otsa vaatama , enne kui see oma uimasest ülbusest liikuma suvatses hakata . </s> <s> Poisid olid kõik nagu saunast tulnud , näod punetavad ja higised . </s> <s> Ja täiskasvanud mees tundis nende noorte isaste vastu sel hetkel loomulikku vaenu . </s> <s> Ei lähe kaua , kui nemad temasuguse vana kännu kõrvale tõrjuvad . </s> </p>
<p> <s> " Kelle see videomakk on ? " </s> </p>
<p> <s> " Minu oma , " ütles Mihkel sõjakalt . </s> <s> Isa vaatas pojale otsa ega lausunud midagi . </s> <s> Ta väljus toast ja sulges ukse enda taga . </s> <s> Korraks tõusis kõnesumin , aga see vaibus kohe ja mõne aja pärast oli kuulda toolide kolinat ning minekukobinat . </s> <s> Alles tükk aega peale viimaste lahkumist ilmus poiss televiisorit tassides . </s> <s> Mehis lasi tal toimetada , tuua toolid kööki ja magamistuppa . </s> <s> Ta ei küsinud , kus on ema ja õde . </s> <s> Tiiu ilmselt hilines töölt tulekuga , aga tüdruk oli kuhugi ära läinud , tõmbunud kõrvale pornonautijate jõugu eest . </s> </p>
<p> <s> Heitnud pilgu üle poisi toa ukse , küsis ta , kuhu see Mihkli magnetofon siis nüüd viidi ? </s> <s> Ta küsis veel mõnda asja . </s> <s> Ta päris , kas poiss annab endale aru , et sellised harrastused ei tohi neid mitteharrastavaid inimesi segada ? </s> <s> Ta tahtis teada , kes olid need poisid . </s> <s> Mihkli klassivendi ta teadis . </s> <s> Kes need olid ? </s> <s> Ja kuidas ikkagi kutsutakse mingeid poolvõõraid tüüpe karjana külla ? </s> <s> Tõstmata häält esitas ta need küsimused ega saanud loomulikult ühelegi vastust . </s> <s> Rohkem ta juttu ei teinud , ei rääkinud sellest loost ka Tiiule . </s> <s> Tüdrukult küsis , kui see mõne aja pärast koju tuli , kus ta olnud oli , küsis sellises toonis , et tüdruk ei saanud aru , kas isa teab või ei tea , miks piiga kodust pages . </s> </p>
<p> <s> Tollal ta ikkagi lootis , et iga inimese hinges on ju kusagil ka teadmine õigest käitumisest ja süütunne selle vastu patustamiste puhuks . </s> <s> No oli ta ikka alles naiivne olnud ! </s> </p>
<p> <s> Nagu ta lootnud oligi , muutus poiss targemaks ja sellised tobedad inetused ei kordunud enam . </s> <s> Koolis vedas ta oma naha kolmede varal klassist klassi , ilma , et temaga mingeid erilisi probleeme olnud oleks . </s> <s> Isale ei meeldinud küll põrmugi nende noorte ärivaim . </s> <s> Esialgu olid need hilbud ja jalavarjud , pruugitud olmeelektroonika ja kosmeetika , mis neil aastatel aina enam liikuma hakkas . </s> <s> Just Mihkli sugused teismelised olid selle äri ajajad . </s> <s> Kusagilt ilmusid ja kadusid jälle hämmastavad rahasummad . </s> <s> Sellel paberil polnud mingit tõsisemat väärtust . </s> <s> Kui seda jagus , siis loobiti kahele poole , kui oli otsas , võeti ette mõni kaelamurdev seiklus , et jälle raha saada . </s> <s> Ja loomulikult oli raha see , mida nad omavahel valutsiks , taaladeks või fimmideks nimetasid . </s> <s> Muu raha oli papp . </s> </p>
<p> <s> Ühiskond oli neil aastail järjest enam uppuvat laeva meenutama hakanud . </s> <s> Olid need , kes paadis ja need , kes meres . </s> <s> Paadisolijad loomulikult ei kibelenud uppujaid üles korjama , et ise mitte merre sattuda . </s> <s> See noorte seltskond ei kuulunud kummassegi leeri . </s> <s> Nemad olid pigem palmisaare robinsonid , kes leiutasid oma maailma ja selle mängureeglid . </s> </p>
<p> <s> Vajuv koloss , mille võimurite loetelu vene keeles kõlas järgmiselt — utopist , sadist , turist , tri trupa i trezvennik . </s> <s> See viimane väitis küll peagi , et alkoholiga võitlemise oli Ligatšov välja mõelnud . </s> <s> Kui see kampaania välja kuulutati , oli Mehis suure häälega naerma hakanud . </s> <s> " See on selle riigi lõpp ! </s> <s> Kui see mass korraga silmad kaineks saab ja seda elu vaatab , siis on tõesti lõpp ! " </s> </p>
<p> <s> Kord oli üks valitseja varemgi Venemaal keeluseaduse kehtestanud . </s> <s> Ta tegi seda suure sõja alguse puhul , ja tema nimi oli Nikolai Teine . </s> <s> Kõik ju teavad , mis sellest tuli ! </s> </p>
<p> <s> Tuhande üheksasaja kaheksakümne kaheksandal aastal sai Mihkel Seppmeister kahekümne aastaseks . </s> <s> Selleks ajaks oli tal keskkool juba ammu läbi , ta oli linnas endale kusagil uue kodu soetanud , mille aadressi keeldus omastele andmast . </s> <s> Koos emaga olid nad tööl nüüd kombinaadi peadirektoriks tõusnud Tõnis Erma käe all . </s> <s> Tiiu oli lõbusasti elamise kontori maha jätnud , sest kaupa ei liikunud enam , poed jäid lausa lagedaks . </s> <s> Esialgu Venemaaal , siis aga ka meil hakkasid palgad kiireti tõusma ja kasvav ostuvõime põhjustas hindade galopi . </s> <s> Kõik tahtsid osta , aga osta polnud midagi , või siis oli küll kõike , aga mitte papi eest , vaid rahaga . </s> <s> Raha aga normaalsel inimesel ei olnud . </s> <s> Tootjad , ükskord ometi , olid hakanud jõukaks minema , sest oli vaja ainult midagi pakkuda , ja see lausa rabati käest . </s> </p>
<p> <s> Tiiu oli kaunis tõsiseks muutunud . </s> <s> See äri ei meeldinud talle , selles oli liiga palju riski . </s> <s> Tema ise riskis küll vaid finantsdistsipliini rikkumise eest käskkirja saamisega , aga ta teadis , kuidas asjad käivad . </s> <s> Peadirektor koondas noori uljaspäid , need said suures koguses sularaha , püstoli ja auto ning veeresid laia maailma tooraineid muretsema . </s> <s> Tõnnil olid selleks toormeks loomad , keda võis konservikarpi panna ja siis uuesti sularahaks , valuutaks või defitsiidiks vahetada . </s> <s> Juhtus , et mõni kommersant jäi selliselt reisilt tulemata , leiti põlema pandud auto , vahel ka piinamisjälgedega laibad ... </s> </p>
<p> <s> Mihkel Seppmeister ei soostunud oma tööst eriti rääkima . </s> <s> Julgete päralt on tulevik , ütles ta . </s> <s> Milleks targutada ? </s> </p>
<p> <s> Üle inimeste peade hakkasid veerema tormised tundelained . </s> <s> Tulid miitingud ja öölaulupeod ja käest kinni ketis seismised . </s> <s> Kõik elasid pöörases tulevikulootuses . </s> <s> Ja Ervin Erma , kes oli nüüd juba üle seitsmekümne , kõhetu ja rangisjalgne ning lesk , kodjas toast tuppa ja tänitas peene häälega . </s> <s> Nüüd , kus ometi on võimalused lahti , rikkus lausa voolab sulle kätte , on neilsinastel vaja oma riiki teha ! </s> <s> Ei tea , mis sellega peaks pihta hakkama ? </s> <s> Ta oli selles rahvas lausa pettunud . </s> </p>
<p> <s> Tõnn tuli Mehisele külla , tuhmunud kuldlokkidega , kõhtu kasvanud ... </s> <s> Ta sondeeris tükk aega pinda ja hakkas siis ääri-veeri rääkima — Gorba isiklikult käis Tallinnas erapirukabaari vaatamas ! </s> <s> Suure riigi juht nuhib eraalgatust nagu vanapiiga prantsuse pikantset romaani ! </s> <s> See tähendab muutust ! </s> <s> Selleks muutuseks on vaja valmis olla ! </s> </p>
<p> <s> Mehis ei saanud kaua aega aru , mida naisevend tahab . </s> <s> Aga ta ei tahtnudki muud midagi , kui seda , et Mehis võtaks enda nimele ühe pisikese äriasja . </s> <s> Nemad on otsustanud ühe söögikoha ära osta ja kujundada turistide jaoks grillbaariks . </s> <s> Tema ise ei saa . </s> <s> Nad tahavad , et seos kombinaadiga kohe lausa näkku ei kargaks . </s> <s> Mõistad ? </s> <s> Kõik see niiöelda sotsialistlik omand jääb peagi ripakile , ja siis on need , kes ees , ka peremehed . </s> <s> See on see pärispoliitika , mitte tänavatel jauramine ja igasugused komiteed ! </s> </p>
<p> <s> Mehis poleks ka siis nõus olnud , kui Tõnn oleks soostunud seletama , kes on " nemad " . </s> <s> Ei olnud sellel peadirektoril vedanud õemehega ! </s> </p>
<p> <s> Mehisele ei meeldinud , kui inimestel jutu sees hääl peeneks läks . </s> <s> Tema arust vingusid sel moel sulid , kui nad ei tahtnud kuidagi tunnistada , et nende plaan on alatu ja omakasupüüdlik . </s> <s> Tõnn tõmbas ukse enda taga kinni ja Mehis jäi üksinda istuma hallinevasse õhtusse . </s> <s> Tiiu rabas ületunde , nagu raamatupidajad ikka , Siiri oli kusagil lendlehti kirjutamas või koosolekuruumi sinimustvalgetega ehtimas . </s> <s> Mida Mihkel tegi , seda teadis poiss vaid ise . </s> <s> Mehis Seppmeister tundis , et kõiges selles segaduses pole tema jaoks lihtsalt kohta . </s> </p>
<p> *** </p>
<p> <s> Suur punane sportauto oli lösakil tammi paisjärvepoolsel küljel , sillapost peaaegu keset kortsus kapotti . </s> <s> Teekattel lookles pikk õlijälg , ja seal , kus see alguse sai , vedeles asfaldil kivi . </s> <s> Mehis vaatas algul kaugemalt , kui kohalikud asjatundjad uudistasid ja arvamust avaldasid , lonkis aga siis juurde ja kükitas auto kõrvale maha . </s> <s> Nagu ta arvanud oligi , vahtisid karteri põhjast vastu kepsupead ja väntvõlli vastukaalud . </s> <s> Massiivne jahutusribidega alumiiniumist õlivann oli purunenud , ja selle põhjus pidi olema see siia paisuseljale täiesti sobimatu maakivikamakas . </s> <s> Just samast algasid ka pidurdusjäljed . </s> <s> Niisiis oli järjekordne hull kaugushüpperekordit püstitamas , ja maandumiskohas vedeles see sinisest põllukivist muhkar , mille otsa masin nähtavasti kõhuga kukkuski . </s> <s> Ehmunud juht pani kõvasti pedaali ja lohisema pidurdatud , juhitamatu auto raksatas teepiirdeposti . </s> <s> Mis selline monstrum ka varem maksta ei võinud , nüüd maksis ta ilmselt vanaraua hinna . </s> </p>
<p> <s> Mingi naljakas uid tuli Mehisele peale ja ta läks seda kivi lähemalt vaatama . </s> <s> Las targad mehed arutada pealegi avarii põhjuste üle . </s> </p>
<p> <s> See , mida ta nägi , pakkus natuke mõtlemist . </s> <s> Selle kivi ühel serval oli lapik kulumisjälg , pealegi veel päris värske . </s> <s> Mehis vaatas korra tagasi jutuhoos meeste poole , kummardas ja võttis kivi üles . </s> <s> Paari nädala eest oli tema ise selle kamaka jõeäärse pinnasest välja kangutanud ja puhtaks pesnud . </s> <s> Oli ta selle peale käia rihtimist töötuppa jätnud või ukse taha visanud , mees enam ei mäletanud . </s> <s> Üks oli kindel , temal ei olnud küll mõttessegi tulnud seda hullude autohüppajate maandumispaigale tuua . </s> <s> Aegamisi kõndiv mees oli sillale jõudnud ja poetas kivi vaikselt üle käsipuude . </s> <s> Seejärel läks ta alla silla kõrvalt laskuvat rada mööda ning koputas Astorite köögiaknale . </s> <s> Raam lükati seestpoolt peaaegu viivitamatult lahi ja lord Villu kummardus välja . </s> </p>
<p> <s> " Seaduse nimel ! " ütles Mehis Seppmeister . </s> <s> " Mees , te olete arreteeritud ! " </s> </p>
<p> <s> Silmapaistvalt muhedas tujus Astor tuli kohe välja ja mehed läksid üle silla Mehise poole . </s> </p>
<p> <s> Mõdukruusi juures , kui Villu oli ühe suitsu just lõpetanud ja süütas teist , sõnas Mehis : " Ah viskas üle ? " </s> </p>
<p> <s> " Aitas juba küll , " ütles Villu filosoofiliselt . </s> <s> " Katsusin nendega rääkida , aga kus sa ... </s> <s> Tulid rinnust kinni ja hakkasid sõnu ütlema ... " </s> <s> Ta nooksas peaga ja vakatas . </s> </p>
<p> <s> Kumbki ei arvanud , et peagi pärib konstaabel neilt , kes võis kivi teele panna ja kuhu see sai . </s> <s> Mehisel oli lihtne , tema ütles kohe , et just tema see oli , kes kivi vette viskas . </s> <s> Mehed nägid täitsa õieti . </s> <s> Nende pärast oleks see võinud veel mõne õnnetuse põhjustada . </s> <s> Ka ütles ta punetavale , veidi tusase ja unise ilmega noormehele , et mis asitõendit võiks üks selline kivimukkar endast kujutada ? </s> <s> Tema tunnistab vabatahtlikult ja puhtsüdamlikult , et oli selline kümne kuni viieteistkümne sentimeetri kõrgune hallist graniidist kivi , mujalt ümarik , üks külg lame , nähtavasti kild mõnest suuremast rahnust . </s> <s> Tema loomulikult ei tea , kuidas see võis sillale saada . </s> <s> Ei mäleta ka , et oleks seda seal varem vedelemas näinud . </s> <s> Äkki lapsed , võib-olla ka mõni liikluseeskirju rikkunud masin paarisrataste vahelt , või traktor saha tallalt ... </s> <s> Kust tema võiks teada ! </s> <s> Ühte asja ta ei mõista — talle näib , et mõlemast otsast keelumärkidega suletud asulasisesel teel autoga kaugushüppe rekordit püstitada on kaunis korralik õiguserikkumine , sest see siin oli ju jalakäijate tsoon ja madalast sportautost ei näe üle paisukumeruse vastu tulevat inimest . </s> <s> Igatahes ohtlik tegevus , nüüd aga näib , et keegi lohakas või ulakas on süüdi , et see vastutustundetu tegevus tegijale endale kahjudega lõppes . </s> <s> Selle jutu peale veel enam punetavale ja pobinal seletavale kordnikule ei mahtunud niisugune mõtteviis kuidagi pähe . </s> <s> Ferrari maksab uuena oma kolm miljonit ... </s> </p>
<p> <s> Seda vähem on põhjust sellega riskida , leidis Mehis Seppmeister . </s> <s> Võmm läks minema , rahulolematu nii juhmide tarikatega , kes tänapäeva elust mitte midagi ei taipa . </s> </p>
<p> <s> Konstaabli Mehise juurde juhatanud Villu Astor , naeris hääletult , ja alles siis , kui seadusesilm juba kindlalt nägemispiirist kadunud oli , ütles , et tema on igatahes kahtluse all , sest nolgid olevat kaevanud ja kahtlustavat teda . </s> <s> Mehise pärimise peale seletas Astor , et tema võtnud omaks — jah , ta hoiatanud neid ohu eest inimestele viga teha , aga need juhmardid hakkasid sõimama . </s> <s> Sel ajal , kui õnnetus toimus , tema magas ja kivi ta isegi ei näinud . </s> <s> Ta oli veel küsinud , et kas oli suur , kas inimene jaksas seda ikka üksi liigutada . </s> </p>
<p> <s> " Hüva , " ütles Mehis . </s> <s> " Aga ära unusta , et see seltskond kipub kätte maksma . " </s> <s> Kuulipildujaga nende vastu astuda kahjuks ei kõlba , selle eest antakse liiga tõsise rauaga ... </s> <s> Villul peaks ehk püstol olema ? </s> <s> Ja Villu tunnistas , et tal ongi püstol . </s> <s> Mees käis üle silla ja naasis pungis taskuga . </s> <s> See oli päevinäinud TT , ehtne röövli tööriist . </s> <s> Loomulikult registreerimata . </s> <s> Mehise arvates sama ohtlik omanikule nagu röövlilegi . </s> <s> Selle eest lajatatakse kõvasti ! </s> </p>
<p> <s> Seepeale tegi Mehis oma kapi lahti ja tõi valmiva mõõga lagedale . </s> </p>
<p> <s> Villu keerutas seda tükk aega , uuris sõnatult ja ümises tasa . </s> <s> " Olid ilusad ajad ! " ütles ta relvatoorikut tagasi andes . </s> <s> Siis ta mõtles natuke ja lisas — tema polevat õigupoolest uskunud , et sellest asja saab . </s> <s> Ja Mehis tunnistas , et ega saanudki , et see on järjekorras teine . </s> <s> Ja kui ta neid veel kümmekond tükki teeks , võiks ehk ka kvaliteedist juttu tulla . </s> </p>
<p> <s> Sedasama kvaliteeti pidi ta nüüd juba täie tõsidusega jahtima asuma , sest aeg oli veerenud , juuli lõpp tuli kätte ja mõõga juures , koos kõige järgnevaga , oli veel väga palju teha . </s> <s> Esmalt muidugi käepide , mille kangastust talle kuidagi silme ette ei ilmunud . </s> </p>
<p> <s> Kõige haavatavam kehaosa on mõõgavõitleja relva hoidev käsi . </s> <s> Kühikmõõgale tegid meistrid risti kujulise kaitse . </s> <s> See aitas tera pidi alla libiseva löögi eest , ja muuks , kui raiumiseks see loomult raske relv ju kõlvata ei võinudki . </s> <s> Rapiiridel ja muudel sellistel võivad käekaitsed moodustada metallist mansetikujulisi moodustisi , vahel ka poolkerasid . </s> <s> Kätt püüti kaitsta igasuunalise löögi eest . </s> </p>
<p> <s> Saablid , kui vahepealsed , piirduvad ka vahepealsete vahenditega . </s> <s> Enamasti on neil käepidet tera tasapinnas ümbritsev metallsilmus , vahest ka teraselja suunas välja ulatuv sirge haru . </s> <s> Külglöögi eest need enamasti ei kaitse . </s> <s> Seda teades , oli Mehis kogu aja mõttes püüdnud ise samasugust ette kujutada , kuid põrkus aina arusaamale , et ilusale teravormile ei vastaks põrmugi mingi igav look . </s> <s> Ta oleks tahtnud , et kaitse moodustaks mingi ruumilise struktuuri . </s> <s> Ja samas ta teadis , et poolkerakujuline kaitse oleks siiski primitiivne ega sobiks ka tupega küljel kantavale saablile , sest jääks puusale ette . </s> </p>
<p> <s> Ta joonistas neid vorme , proovis mõttes kaheharulist looka , ebasümmeetrilist sfääri , ja korraga ujus kujutlusest lagedale tõepoolest sfääri osast lähtuv moodustis , mis vasakult , see tähendab puusa poolt , on peaaegu tera tasandini maha töödeldud , ulatub aga tera suunast ja käeselja kohalt kauni kaarena välja , läheb üle kitsenevaks metall-loogaks , mis käepideme taga selle tipuga ühineb . </s> <s> Ta oli kord väga väikesest metallikillust viinamarjalehe ja marjakobara töödelnud . </s> <s> Nüüd sulas see kujutlus kokku leheks , mille servajoon annabki kaitsele motiveeritud kontuuri . </s> <s> Mis kobarasse puutub , siis ta teadis , et leiab ka sellele koha . </s> <s> Ja see loomingupalang asendus kohe peaaegu neurootilise mõtterünnakuga — milline peaks olema materjal , tehnoloogia , töötlus ? </s> <s> Selle kõige õnnelikuma viivu , kui kujutlus on paisu tagant pääsenud , katkestas Mirjam , kes tuli uksest , veidi puusi hööritades , kaunis vallatus suvekleidis , käes Mehise juugendi-mapid ja joonistusblokk . </s> </p>
<p> <s> Tema arust olevat juugendi raamiornamendid küll ilusad , aga veidi kopitanud . </s> <s> Tema proovinud seda laadi ühendada kaasaegsema vormiga ja ta teinud neid ... </s> <s> Need olid sulejoonised , kaunilt paisutatud joontest kujutised , millest Mehisele lausa hüppas vastu üks roos . </s> <s> Selles oli midagi võib-olla kaheksakümnendate nurgelist , tundlikku , aga samas juugendi sihvakust ja kaarduvat elegantsi . </s> </p>
<p> <s> " Aga see on ju hea ! " ütles mees ja lisas — ta annab vast peagi tööd just selliseks graveeringuks , esialgu las Mirjam harjutab veel . </s> <s> Ta rääkis Hiina muinasjutu keisrist ja kunstnikust . </s> <s> Keiser soovinud kuke pilti ja kunstnik lubanud . </s> <s> Siis olevat kunstnik mõne aasta kadunud olnud , kuni ta keisri käsul kinni püüti ning paleesse toodi , et ta oma lubaduse täidaks . </s> <s> Seda kunstnik ka tegi , haaras sule , ja verandtunniga sündis tal kukk , kes ainult ei laulnud ega saputanud tiibu , oli aga muidu täiuslikum , kui ükski elav kukk tervel Hiinamaal . </s> <s> Keiser leebunud , jätnud kunstniku surma mõistmata ja pärinud , miks mees ometi eluga riskis , kui selle soovi täitmine nii lihtsalt käis . </s> <s> Seepeale palunud kunstnik keisri külla , oma majja , kus kõik , iga viimane kui vaba seinapind ja paberiraas olid kukkesid täis joonistatud . </s> <s> Need aastad kulunud selleks , seletanud mees , et täita keisri südamesoov mõne tühise viivuga . </s> </p>
<p> <s> Mirjam ei saanud vist päriselt aru , miks peaks ta ennast arendama , kui need sihvakad roosid medaljonidele ju kuidagi mahtuda ei saa . </s> </p>
<p> <s> " Mine tea ! " ütles Mehis Seppmeister seepeale . </s> </p>
<p> *** </p>
<p> <s> Kui vähe ta sellest ajast siiski mäletas ! </s> <s> See oli ju alles hiljuti , kõigest kümne aasta eest . </s> <s> Need päevad olid pilgeni täis olnud närvipinget ja suuri lootusi . </s> <s> Ja nüüd polnud neist enam midagi alles . </s> <s> Mõni tühine hetk , meenutus bussisõidust , kui raadio kandis üle keeleseaduse arutelu ja hääletust ... </s> <s> Ta oli istunud ja kuulanud , küüned peopessa surutud . </s> <s> Uskumatuna tunduvaid samme oli tehtud üks teise järel , ja kõik läks ikka üle noatera õnneks . </s> <s> Intrid oma salaja koolitatud rünnakrühmlastega ja piiri taga passiv suurriiklik vägivald olid ju aina kaela kukkumas olnud , ja aina jätsid nad otsustava sammu astumata . </s> <s> Ja kui nad siis lõpuks proovisid , kui tuli Liidu riigipöördekatse ja putš Moskvas , kui dessantväelased veresid oma tankidel läbi terve Eesti , et Tallinnas kord majja lüüa , siis lõppes kõik haleda läbikukkumisega . </s> </p>
<p> <s> Ta oli arvanud , et iga viimane kui minut sellest ajast jääb elulõpuni meelde . </s> <s> Ja siin ta siis nüüd oli , nokerdas oma töökojas ja püüdis meenutada . </s> <s> Mitte midagi polnud meeles ! </s> </p>
<p> <s> Tunduvalt paremini mäletas ta koduseid asju , aga seegi oli hakanud juba tuhmuma . </s> </p>
<p> <s> Korraga oli pööraselt palju raha majja siginenud . </s> <s> Tiiu ei sõitnud enam ammu lilla Žiguliga , vaid Audiga . </s> <s> Ta oli muutunud hoopis asjalikumaks ja otsustavamaks . </s> <s> Ta ei kummardunud enam päevi oma numbrite kohal , vaid liikus ja lävis mingite tundmatute inimestega , oli asjalik , veidi käskiv ... </s> <s> Tuli välja , et nad ehitavad kuhugi maale maja . </s> <s> Kes olid need " nemad ? " </s> </p>
<p> <s> See polnud enam Tõnni kombinaat , vaid mingi uus aktsiaselts , mis haldas mõttelist osa ka kombinaadist , aga sinna kuulus veel lugematu hulk ettevõtteid . </s> <s> See grupp " neid " sõitis kallite autodega , ühtelugu lendas kuhugi rahvusvahelistele kohtumistele , võttis laene ja ostis aktsiaid ... </s> </p>
<p> <s> Tehnika näis üldiselt lihtne olevat . </s> <s> Iga vähegi korralikuma riikliku ettevõtte juurde loodi esmalt selle töötajate aktsiaselts . </s> <s> Töötajate all tuli iseenesest mõista juhtkonda , valitud ringi inimesi , ja kuna algkapital polnud normitud , siis võis selle tõepoolest luua igaüks . </s> <s> Mõne juurde oli neid isegi mitu loodud . </s> <s> Üldreeglina kandis see selts ettevõtte nime , vahe oli vaid enamasti tähtedes " AS " , vahel ka " ... töötajate AS " . </s> <s> Ja nagu parasiit kunagi , hakkas see AS ettevõtet kiiresti mahlast tühjaks imema . </s> <s> Ettevõte tootis ja müüs oma toodangu endanimelisele AS-ile . </s> <s> See maksis , nagu talle meeldis ja müüs nii soodsalt , kui sai , kõik muidugi edasi . </s> <s> Kui see AS midagi muretses , siis maksis selle eest enamasti põhiettevõte . </s> <s> Paberid olid nimede ühtelangevuse tõttu niigi lootusetult segi ja raamatupidajad istusid samas toas . </s> <s> Peagi , rentis AS mõne tsehhi ja ostis selle varsti ära , kusjuures ilmnes , et hoone jääkväärtus oli enamvähem null ja sisseseade juba ammugi AS-i oma . </s> <s> Lõpuks polnud algsest ettevõttest järel muud , kui kulunud tool ja logisev laud , millel viimane arveraamat , kust selgus , et järel pole muud , kui üksnes võlad . </s> </p>
<p> <s> Terved tehased ja laevastikud läksid seda teed ja juhmis naudingus uusrikkad paiskasid oma üle mõistuse käiva rikkuse kiiresti toretsemisesse . </s> <s> Keegi kusagil lubanud ehitada maja , kus sada tuba olevat teenijarahvale , ülejäänud siis oma perele ... </s> <s> Tiiu maja nii suur just ei olnud . </s> <s> See meenutas natuke hirmuunenägu . </s> <s> Keset võilillesööti seisis kümmekond halva maitse kontsentraati , mis Mehise meelest meenutas tornkuivatite kokkutulekut . </s> <s> Neis polnud mitte midagi , mis poleks olnud surrogaat . </s> <s> Isegi ehituskivi , mis tahtis olla silikaattellis , oli tegelikult valge betoonitükk . </s> <s> Uksed , need nikerdatud tammepuust uksed , olid tegelikult kokku pressitud ja imitatsioonkilega kaetud saepuru . </s> <s> Võltsparketid , võltsmarmor vannitubades , võltslühtrid , võltssepised , võltslaed , võlts ja võlts ja võlts . </s> </p>
<p> <s> Mees raputas pead ja seletas tema vaimustuse puudusest pettunud naisele — algselt oli see ehtne koloniaalstiil . </s> <s> See tähendab , et emamaalt ümberasunu ehitas valmis kõigepealt ühe kuudi , kuhu perega varjule minna . </s> <s> Siis , jõukuse kogunedes , tegi ta sellele juurdeehituse , siis teise , siis lisas keksosale teise korruse , siis liitis veranda , siis tuulekoja ja rikkuse paisudes lisas kõigele torni ja kella ... </s> <s> Kõik on mõõdust väljas ja eklektiline , sest kus sa sellel vastasutatud maal ikka arhitekti võtad ! </s> <s> Terve Ameerika on tänase päevani sedasorti arhitektuuri täis , samuti Austraalia ja kõik need kohad , kuhu tsivilisatsioon jõukuse jahil tungis , unustades vaimsed väärtused kenasti lombi taha maha . </s> <s> Aga neile on see siiski nende endi minevik ja niisuguste võltskoopiate ehitamine vähemalt nostalgiaga pühitsetud ... </s> </p>
<p> <s> " Ja sina oled küll see ainus maailmatark ! " vihastas Tiiu . </s> <s> Terve läänemaailm ehitavat just niimoodi , ja nüüd ühele Seppmeistrile ei kõlba . </s> <s> Kas see pole mitte lihtsalt kadedus ? </s> </p>
<p> <s> Oli see kadedus või mitte , aga mees teadis kindlalt , et nad ei hakka kunagi selles majas elama . </s> <s> Ega hakanudki . </s> <s> See punsuva rikkuse paise kutsus loomulikult ligi neid , kes ka tahtsid rikkaks saada , kuid polnud valmis selle nimel vaeva nägema . </s> <s> Ühel ööl käidi kõrvalmajas külas , Tõnni peainsener polnud ise kodus , aga ta ämm ja poeg leiti hommikul läbi lõigatud kõridega keset keset elutoa kahe tolli paksust vaipa . </s> <s> Ära oli viidud kogu kodutehnika — pesumasinad , pliidid , telekad ja magnetofonid ning mitme lukuga garaažist kõige vingemat klassi mersu . </s> </p>
<p> <s> Sellest saadik ilmnes , et sealt kaugelt on siiski kole tülikas tööl käia ja asula hakkas kiratsema . </s> <s> Mõni pidas majas teenijarahvast , kelle kohustuseks oli kanda relva ja olla valmis abi kutsuma , kuid enamik hooneid seisis suurema osa ajast tühjalt . </s> <s> Isegi kadestajaid ei andnud sinna enam kutsuda . </s> <s> Ja kui Tiiu seda siis lõpuks müüa tahtis , selgus , et lihtsam oleks hoone uuesti kivideks lammutada ja müüa need igaüks eraldi . </s> </p>
<p> <s> Samal ajal oli ka nende linnakorter tühjaks jäänud . </s> <s> Mihklit polnud nad enam mitu kuud kohanud . </s> <s> Keegi ei teadnud , mis asju poiss ajas . </s> <s> Siiri oli selleks ajaks juba ammuilma Sorbonnes . </s> <s> Oma prantsuse keelega oli tal õnnestunud kohe esimesel kursusel tähelepanu äratada , ja ta sai nimelise kutse tulla õppima Pariisi , rahvusvahelisse õppegruppi . </s> <s> Neist oli kavas kasvatada Prantsuse kultuuri eelpost kõigis neis kaugetes ja tundmatutes maades , kust nad tulnud olid . </s> <s> Maksis muidugi Tiiu , või kui täpne olla , siis need , kes aastakümneid olid virelenud sotsialismi viljastavates tingimustes , võimaldamaks luua selliseid ettevõtteid , mida nüüd tükkhaaval laiali tassida andis . </s> </p>
<p> <s> Mehisel oli tüdrukuga sellest ka ääri-veeri juttu olnud , kusjuures isa oli leidnud , et mingu see raha siis juba parem asja eest , kui tobeda võltsluksuse peale . </s> </p>
<p> <s> Nemad mõlemad olid leidnud , et see , mida siinpool traataeda nii kaua oli taga igatsetud — klantspildiajakirjade hiilgavat maailma ihaldusväärseimate leludega täiskasvanute tervis , poleks tõepoolest tasunud nii palavalt soovida . </s> <s> Tegelikult töötas heaoluühiskond karmi reegli järgi . </s> <s> Inimene ei tohtinud mõelda midagi ebastandardset . </s> <s> Kui oli ette nähtud ihaleda Mick Jaggerit , Madonnat ja Tina Turnerit , siis pidid sa neid ka ihalema . </s> <s> Victoria Mullovat või Zubin Mehtat oli väga soovitav üldse mitte teada . </s> <s> Kui aga teadsid , siis oli parem , kui sellest suu pidasid . </s> </p>
<p> <s> Kui sul janu oli , siis pidid jooma näiteks Coca-Colat , Multinectarit või midagi muud ettenähtud nomenklatuurist koos neis leiduvate konservantide ja keemiaga . </s> <s> Kodusest kreegimahlast , millega Malle Mehist sügiseti varustas ja mis on üks maitsvamaid looduseande , võisid ehk kusagil hooldekodus rääkida . </s> <s> Korralikud inimesed ei olnud sellest ju iialgi midagi kuulnud . </s> <s> Näib , et need inimesed polnud kunagi tundnud ka pannkoogilõhna , mis tuleb naabri korstnast koos lehtpuusuitsu hõnguga . </s> <s> Sellistest igavatest ja labastest asjadest , millel oli juures kodukootuse või siis lihtsalt kodususe mekk , ei pidanud inimene enam kunagi midagi teadma . </s> </p>
<p> <s> Jalatsid pidid olema kas ehtsast kunstnahast , impregneeritud puldanist või siis juba hirmkallist värvimata toornahast . </s> <s> Kõike seda oli saada , kõike pakuti , ainult mitte midagi sellist , millest postimüügikataloogid ja teleseriaalid vaikisid . </s> </p>
<p> <s> See surrogaadi küllusemaailm ei tahtnudki sinult selle vastu muud , kui võimet ennast unustades teatud tunnid tuimalt ühtsama liigutust rabada . </s> <s> Tõsi , oli ka võimalik ennast välja upitada , nende sekka , kes kuusteist tundi ööpäevast sellele kulutasid , et teiste allasurumiseks üha uusi riukaid välja mõelda . </s> <s> Neile maksti selle eest muidugi eriti hästi , ja neil oli ka võimalik kuulsuse apoteoosina lasta end oma raha eest pildistada koos abikaasaga magamistoas voodil , teki peal lamamas . </s> <s> Niisugune pilt klatšiajakirjas pidi ometi iga muu tõusiku hinge kinni panema ! </s> </p>
<p> <s> Ta oli oodanud seda hetke , nagu lootusetut õnne kättesaamatust tulevikust , kus ometi kord kaob jõhker ja mühaklik surve vabale isiksusele . </s> <s> Ja ta oli selle jõudnud ära oodata . </s> <s> Nüüd oli kõik teisiti . </s> <s> Sa olid nii vaba , kui vähegi oskasid olla . </s> <s> Et sa oskaksid , hoolitses majanduse võimsaim haru — reklaam oma pealuid pehmitava nuiaga kakskümmend viis tundi ööpäevas ja ilma riiklike pühadeta . </s> </p>
<p> <s> Riigiisad seletasid suud vahtu , kuidas nad rahvast teenivad , ja läksid selle seletamise aegu järjest jõukamaks , rahvas aga jäi kas lihtsalt vaesemaks või mis veel hullem — muutus rahakamaks , aga vaesus vaimult . </s> <s> Ja lapsepõlves totalitaarriigi painet kogu selle jõhkruses tunda saanud mees leidis kuulaja tõmmu neiu näol , kes näis kah selle karuselli keskel end üksi ja õnnetuna tundvat . </s> </p>
<p> <s> Nüüd polnud Siirit enam käepärast ja Mehis ei leidnud kedagi teist . </s> <s> Kõigil näis kiire olevat , kas allahindlusele , hiidkontserdile või New-Yorki , kuhu kellelgi ... </s> </p>
<p> <s> Just sel ajal raksatas neile kaela teade , et Mihkel Seppmeistri nimeline eestlasest narkokuller on Helsingis kohtu alla antud . </s> </p>
<p> <s> Seda ei jaksanud enam meenutada . </s> <s> Kogu kohtuprotsessist ei mäletanud ta rohkem kui paari lauset . </s> <s> Ta mäletas tagasiteed . </s> <s> Mantlikrae üles tõstetud , istus ta tuulisel tekil ja vahtis halli sompu mattunud silmapiiri . </s> <s> Tiiu oli küll samas kõrval , aga ka tema tundis end vist ääretult üksikuna . </s> <s> Mehis igatahes ei suutnud mõista , mil viisil suudab ta omas tutvuskonnas veel edasi elada . </s> </p>
<p> <s> Kui palju siis õige Seppmeistreid siin maailmas elas ? </s> <s> Kui palju oli neist Mihkleid ? </s> </p>
<p> <s> Kuidas pidi ta tunnistama , et tema ainus poeg tassis auto põhja alla keevitatud peidikus üle piiri valget pulbrit , mis tibatillukestes doosides pruugitunagi inimese lühikese ajaga oma orjaks muudab ? </s> <s> Miks ta seda tegi ? </s> <s> Et teenida raha ? </s> <s> Milleks , kui sellega muud peale ei osatud hakata , kui kulutada seda sellesama juhmi karuselli käigus hoidmiseks ! </s> </p>
<p> <s> Kolm ja pool aastat ... </s> <s> Kagu-Aasias oleks eluaegse saanud ! </s> </p>
<p> <s> Kõige kohutavam polnud terve protsessi ajal kellelegi keelelegi tulnud . </s> <s> Räägiti tehnilistest üksikasjadest , ja mitte üksi , ei kaitsja , ei süüdistaja , ei kohtunik , mitte keegi ei tahtnud teada , kas kohtualusel on oma teo kohta ka mingit eetilist hinnangut anda . </s> <s> Mees oli rikkunud reegleid ja sai selle eest ettenähtud karistuse . </s> <s> Oli toimunud teatav vahetuskaup , muud midagi . </s> <s> Vanglas ei muutu keegi paremaks , ka mitte Soomemaal , teadis Mehis Seppmeister , ja see lootusetus muljus teda nagu hall taevalaotus halli merd . </s> </p>
<p> <s> Otsekui närvilise montaažiga filmis , järgnes sellele kaotuse masendusele pulmapidu . </s> <s> Siiri oli äkki Pariisist tagasi , kaasas keegi kõhn ja tedretäpiline punapea , Philip Harold O'Sullivan , igavesti ülbe näoga nolk , kes rääkis sügavalt autoriteetses toonis nii rasket Ameerika dialekti , et Mehis ainsastki sõnast aru ei saanud . </s> </p>
<p> <s> Nemad on otsustanud abielluda ! </s> </p>
<p> <s> See trikoosärgis nooruk osutus tegelikult kahekordse kõrgema haridusega erudiidiks Bostonist , kes Sorbonnes doktorit tegemas oli , rahukorpuslaseks , kes leidis , et arengumaade sanitaarne ja inimõigustealane olukord on kohutav ja neid tuleb aidata . </s> <s> Mehise pikaldase , vaevaga sõnastatud küsimuse peale , et mida teha nende uute miljonitega , kes on imikute suremuse vähendamise paratamatu tagajärg , ja kust võta vahendeid nende toitmiseks , paristas too jänki sellise traktaadi , et Siiri isegi ei vaevunud refereerima . </s> <s> Ta ütles isa eest , mida vanem mees sellele vastaks . </s> <s> Ta seletas , et relvastuse eest muretsevad loomulikult need jõud , kes ise kunagi lavale ei ilmu . </s> <s> Nii et rahukorpuse pingutuste viljaks on nagunii piirkondlike konfliktide vohamine , mille vaoshoidmisega Läänemaailm kuidagi toime ei tule . </s> <s> Ja Mehis hakkas naerma , küsis vaid , miks tüdruk seda punapäist kõrendit siis seenele ei sada , kui tal selle lollustest niigi selge pilt on . </s> <s> Siiri turtsatas vihaseks . </s> <s> " Isa , tead , sinu kompleksid on ka lausa patoloogilised ! " </s> </p>
<p> <s> Mees jäi vait . </s> <s> Millessegi peab inimene ju uskuma . </s> <s> Temal ei olnud seda usku , mitte kopika eestki ! </s> <s> See uppuv maailm , kust tema oli pinnale sukeldunud , ei jätnud mõtlejale illusioone . </s> <s> Illusioone ei olnud ka progressi tõsimeelsetel teenritel . </s> <s> Miks oleks ta omaenda tütre selle eest pidanud hukka mõistma , et see usub seda , millesse tema oleks ise ka väga uskuda tahtnud ? </s> </p>
<p> <s> Kui sellel värgil üldse on küljes mingi tähendus või mõte , siis saab selle nimi olla üksnes Jumal , teadis mees . </s> <s> Teeb täpselt ühe välja , kas sa seda tunnistad või mitte . </s> <s> Lõppkokkuvõttes on Jumal inimese jaoks samasugune tunnetamatus , kui selle puudumine ise . </s> <s> Küsimus on vaid selles , kas keegi päästab oma hinge ja liigub hea usu peale suunas , mille ta arvab õige olevat , või ei hooli ta sellest ja jahib täie tõsidusega võltsväärtusi , millest enamasti usutakse , et need ongi tõde ja õnn . </s> </p>
<p> <s> Nüüd olid Siiri ja Phil juba kolmandat aastat Aafrikas . </s> <s> Neilt tuli aeg-ajalt mõni klantsfoto . </s> <s> Tüdruk luitunud spordipükstes ja kulunud trikoosärgis seismas mingi porise veekogu kaldal , selja taga lamavad rondid , kellest kiri ütleb , et need on kuivava jõekääru krokodillid , kes kitsaks jäänud veest välja on roninud ja ootavad mõne suutäie ligi sattumist . </s> <s> Kuuldavasti ei jätaks nad maiustamata ka keppsäärelisi neegripõnne , kui need reptiilide kombeid ei tunneks . </s> <s> Seal taga , need termiidikuhilaid meenutavad mudakatustega onnid on küla , kus napib koguni lihtsat joogivett . </s> <s> Pealegi käib maal kodusõda ja igal teisel-kolmandal päeval on teateid mõnest mahatapetud ja põlema pistetud külast , just samasugusest , kui see siin . </s> </p>
<p> <s> Mida teeb seal Rahukorpus ? </s> <s> Kas prantslased on ka pettunud , et nende kultuurisaadikud ei sattunud tagasi oma kodumaale ? </s> <s> Kas nad teevad üldse vahet , taipavad , et Estonia ja Etioopia pole sünonüümid ? </s> </p>
<p> <s> Tüdruku jaoks on sellel kõigel siiski suur mõte , tunnistas mees endale , ja see oli nõrgaks lohutuseks ... </s> </p>
<p> *** </p>
<p> <s> Nende mornide mõtiskluste aegu tegid Mehis Seppmeistri käed harjunud liigutusi , lõikasid , pinnisid ja lihvisid , muutsid koledaid metallikänkaraid viimistletud , täiust taotleva vormiga esemeiks , milliseid keegi varem polnud veel teinud . </s> <s> Paralleelselt sügava masenduse meenutustega toimus loomeprotsess , mille käigus mees jõudis vahel poole tunniga kõrgeima vaimustuse tipuni ja prantsatas sealt jälle lootusetusse . </s> <s> Iga loomingu paratamatuks osaks on jännis olek . </s> <s> See , et sa lihtsalt ei oska . </s> <s> Ka küsida pole kelleltki , sest kui keegi teaks , siis poleks see enam looming . </s> </p>
<p> <s> Mõnikord sai kõigest villand ja ta otsis üles Villu Astori ning mehed istusid leppade all , rahutult mühiseva kärestiku kaldal ja imesid mõnd liiki alkoholi , kusjuures Õie Astor käis , käed rusikas , mööda teetammi ja vahtis vihase pilguga igas suunas . </s> </p>
<p> <s> " Las nüüd vanamoor luurab ! " osatas ta abikaasa heatahtlikult . </s> <s> Mehis teadis , et kodus ootab sõpra keretäis . </s> <s> Naine togis vintis kaasat oma pehmete rusikatega ja kiunus raevust . </s> <s> Lord oli loomulikult selleks liiga hea inimene , et vastu anda . </s> <s> Ja mida pididki need oskamatud vopsud talle tegema ! </s> <s> Peale nalja mitte midagi ! </s> <s> See ajas Õie veel enam raevu . </s> </p>
<p> <s> Mehis ei küsinud , kuidas nad pärast jälle ära lepivad . </s> <s> Ta teadis niigi , kuidas lepitakse ! </s> </p>
<p> <s> Mingi tühine vorminüanss võis võtta meeletult vaeva ja aega . </s> <s> See oli vist kolmas mõõga käepide , mille ta saarepuust välja töötas . </s> <s> Eelmiste juures oli olnud lootusetult kohmakas tagumine üleminek käekaitseloogale ja metallist käepidemepeale . </s> <s> Alles selle katsega taipas ta , et käepideme selg tuleb tagant alla viia , et see langev joon võimaldab mõõgale vertikaalset liikumisvabadust , ja just selle piiratuse pärast ongi sirge joonega käepidemed kohmakad . </s> <s> Noh , selle tühise poole sentimeetri pärast ei sobinud nüüd käekaitse ja käepide enam kokku ja mees pidi otsustama , kas täiuslikkuseni viimistletud käekaitset keevitusega pikendades selle viimistulus ära rikkuda või teha sootuks uus . </s> <s> Aga nüüd oli ta vähemalt õigel teel . </s> <s> Endale hõlpu andmata rassis ta üha edasi , ja Mirjam oli lausa tujust ära , sest meest millekski kõrvaliseks sundida osutus võimatuks . </s> <s> Medaljonide toorikud olid otsas , tulemas oli aga ometi pargipidu ... </s> </p>
<p> <s> Kuidas ta ka ei tahtnud , ta pidi enne käepideme paika panemist Mirjamil tera katvasse vahakihti nõelaga kaks roosi joonistada laskma . </s> </p>
<p> <s> Täiuslik vorm ei vaja dekoori . </s> <s> Ometi seisis kirjas ühel kohmakalt sõnastatud lepingul , et temalt tellitakse " ( au ) mõõk , kullatud , graveeringutega ... " </s> </p>
<p> <s> Kogu selle töö ajal oli ta tunnetanud , et tema valitud vorm on lähedases suguluses juugendi isepäise ja nõtke elegantsiga . </s> <s> Kui siia üldse midagi sobis , siis just juugendit matkiv roos . </s> </p>
<p> <s> Nagu leinates tera puhtuse pärast , andis ta selle Mirjamile , seletas mõtet , arutles joonise paigutust ja mõõtkava . </s> <s> Ta teadis , et need viimase võimaluseni läikivaks poleeritud pinnad oma puhtuses on palju täiuslikumad , kui neid kuningvee söövitusega pole rikutud . </s> <s> Aga samas oli söövitus ka paratamatu , tundis mees . </s> <s> Kõik , mis on puhas , söövitub niigi ! </s> <s> Miski ei püsi algsena . </s> </p>
<p> <s> Sel õhtul , kui ta tera kattevahast puhtaks sulatas ja seda puskariga pesi , kui vaatas kaua neid natuke hatuseid , karvendavaid jooni , mida hapete segu oli jätnud , jõi ta end selgest masendusest purju . </s> <s> Homme , pohmeluses ja sarkastilisena võtab ta asja juba kui paratamatust . </s> <s> Need graveeringud polnud igatahes põrmugi halvemad , kui mõõk ise . </s> <s> Ja kokkuvõttes — ühe pensionile mineva majaori jaoks oli kõik kaugelt liigagi hea ! </s> </p>
<p> <s> Nii see ka läks . </s> <s> Jooni andis terava kaabitsaga veidi parandada , ja kui kõik uuesti viltkettaga läikima oli lastud , näis , et need uhked lilled on seda tera alati ehtinud . </s> <s> Nüüd tuli huvitavaim ! </s> <s> Mehis asetas terakaelale pronksist luku ja valas selle tinaga kinni . </s> <s> Siis sobitas ta sellele käekaitselooga ja asetas käepideme omale kohale . </s> <s> Metallist käepidemepea avasse oli tal sisemutter treitud , selle ava katteks asetas ta jõeäärest üles korjatud ja käepäraste vahenditega läikima poleeritud musta kivi ja valas kõik epoksüüdvaiguga kinni . </s> <s> Mõõga pihku võtta sai ta alles järgmisel päeval , sest liim tahtis tarduda , siis aga seisis ta keset oma töötuba ja koges midagi , mis kunagi enam korduma ei pidanud . </s> <s> See sihvakas ja õel relv ta käes mõjus otse lummavalt . </s> <s> Ta tundis end selle minuti jooksul samasuguse kõikväelise kangelasena , nagu eeskujud poistefilmidest . </s> <s> Ta nautis selle minuti ja sundis siis end iroonilisele muigele . </s> <s> Läheks ta mõõgaga näiteks siiasamasse tammile lord Astori ja kõrtsimölakate arveteklaarimisse korda looma , lastaks ta arvatavasti lihtsalt maha , sest enesekaitse ettekäändeks oleks külmrelv liigagi hea . </s> <s> Kõik see oli ikkagi vaid üks meis sügaval pesitsev igatsus olla kord suur ja võimas . </s> <s> Igaüks taotles selle täitumist omal kombel . </s> <s> Muuseas , ka rikastumispüüd polnud ju mitte midagi muud ! </s> </p>
<p> <s> Mõõk polnud veel kaugeltki valmis . </s> <s> Oli vaja peitsida ja lakkida . </s> <s> Ja siis oli vaja tera viimistleda ning lõpuks kullata . </s> <s> Alles seejärel võis relva kappi peita ja hakata mõtlema tupele , ehisvutlarile , rihmadele ja karabiinhaakidele . </s> <s> Tal tõotas tõepoolest kiireks minna . </s> </p>
<p> *** </p>
<p> <s> Need olid tuhmid ja närvilised aastad . </s> <s> Tüdrukult tuli mõni kiri , poisilt väga harva ainult napid read . </s> <s> Polnud ta kunagi jutukas olnud ega paistnud Soome vangimaja teda seltsivamaks teinud olevat . </s> <s> Peamiselt oli juttu praktilistest asjadest , soovist pakiga pesu , sigarette või lugemist saada ... </s> <s> Tiiu käis mõned korrad seda pakki viimas ja juttu ajamas , Mehis ei läinud . </s> <s> Hiljem polnud neil sel teemal ka kuigi palju rääkida . </s> <s> Naine teadis niigi , mida mees mõtleb , ja tema argumendid olid ammendatud . </s> </p>
<p> <s> Tiiu oli üldse kinnisemaks muutunud . </s> <s> Tööl paistis tal muresid olevat . </s> <s> Liigne laiamine oli läbi saanud ja viimane autogi oli kahtlaselt kauaks talle kätte jäänud . </s> <s> Paistis , et laialitassitav oli laiali tassitud ja küüned hakkasid põhja kriipima . </s> <s> Tõnn igatahes tegi kannapöörde ja sekkus hoopis poliitikasse , jättes äriasjad sinnapaika . </s> <s> See oli juba iseenesest märk . </s> </p>
<p> <s> Korraga oli Mihkel kodus tagasi , istus nende söögilauas , jässakas ja jõuline noor mees luitunud teksariietes . </s> <s> Temas polnud enam üldse noorukit säilinud . </s> <s> Kahekümne viie aastasena kaks aastat kinni istunud ja ilma igasuguse erialata , suheteta ja rahata . </s> <s> Eeskujuliku ülalpidamise eest enne tähtaega vabastatud , kuid Soome jaoks igaveseks viisakõlbmatu . </s> </p>
<p> <s> Isa küsimusele , kas olud olid talutavad , vastas poeg — eks proovi ise järele , kui huvi tunned ! </s> </p>
<p> <s> Pole tema ampluaa , arvas isa seepeale . </s> <s> Ja oligi kogu jutt . </s> </p>
<p> <s> Tiiuga oli poisil igatahes midagi pikemalt rääkida , ja kui abikaasa sealt hilisel õhtutunnil tuli , mehe kõrvale puges , sügeles pakiline jutt tal keelel , nii et Mehis isegi ei proovinud uinuda , kuni naine hoogu kogus . </s> </p>
<p> <s> Mihklil olevat raha vaja . </s> <s> Kui mees sellest väljagi ei teinud , lisas Tiiu — temal praegu polevat käepärast . </s> </p>
<p> <s> Ja palju siis ? </s> <s> Mehis ootas , et juttu tuleb mõnest tuhandest kroonist , sest umbes nii palju võis kuluda enda esialgseks sisseseadmiseks , aga Tiiu pani ta võpatama . </s> <s> Esialgu ehk sajast piisaks . </s> </p>
<p> <s> Sajast kroonist ? — Ei , sajast tuhandest </s> </p>
<p> <s> Mida kurat see suli mõtleb saja tuhandega teha ? </s> <s> Stardiraha ? </s> <s> Et järjekordne heroiinilast osta ? </s> <s> Ükskord peaks juba aitama ! </s> </p>
<p> <s> Mees pööras selja . </s> <s> Tiiu ju teab , et Mehisel pole kunagi sellist raha olnud . </s> </p>
<p> <s> Järgmisel päeval oli poiss ise tema jutul . </s> <s> Isal on see vanaisa talu . </s> <s> Kas ta kavatseb seda pidama hakata ? </s> <s> Lõpuks on ju Mihkel ise ka selle talu pärija </s> </p>
<p> <s> Ainult paari väikese reservatsiooniga , nähvas isa . </s> <s> Esialgu on tema alles elus ja hiljem tuleb Mihklil seda pärandiosa Siiriga jagada . </s> </p>
<p> <s> Siiril on miljonär , oli Mihkel põlgust täis . </s> </p>
<p> <s> " Hästi , " ütles Mehis Seppmeister pojale . </s> <s> " Ka pank ei anna sulle muidu laenu , kui su äriplaani alusel . </s> <s> Seleta , mida sa selle saja tuhandega teha tahad ? " </s> </p>
<p> <s> Mis see isa asi peaks olema , arvas poeg , ja sellega oli jutt otsas . </s> </p>
<p> <s> Hiljem , kui Tiiu veelkord selle teema üles võttis , soovitas Mehis — naisel on endal ju see Virgala värk , kaks igavesti vägevat paarisaja aastast kivihoonet veskijärve kaldal . </s> <s> Neid peaks olema just niisama kerge müüa , kui talukohta ! </s> </p>
<p> <s> Ta ei varjanud irooniat . </s> <s> Kõigist suguseltsi varadest oli Tiiu osaks langenud see kõige lootusetum — muinsuskaitse kompleksi kuuluv veskiansambel , mida seni mitte kellelgi vaja polnud ja ilmselt ka kunagi vaja ei lähe . </s> <s> Tiiu oli olnud lausa nutuni solvunud ja Mehise peale tige , sest papa Ervini püha soov oli just selline . </s> <s> Kui tütar tõesti targemat meest võtta ei osanud , siis saagu ka see kõige paljaksnäritum kont ! </s> <s> Kalli vanaisa pärand ikkagi , mille pealt tuleb loomulikult iga aasta riigile maksta . </s> </p>
<p> <s> Talule saaks pangalaenu teha , ja Mihkel maksab tagasi . </s> </p>
<p> <s> Tema eelistab lasta noorhärral veidi ausat tööd harrastada ! </s> <s> Mehis oli lõpliku seisukoha võtnud , taipas ka Tiiu . </s> <s> Ta tegi mehe silma all mingi otsuse ja selle kuuldavaletoomine ei võtnud rohkem kui kuu aega . </s> <s> Siis selgus , et naine on oma kolmetoalise korteri Mustamäel vahetanud kahetoalise vastu Lasnamäel . </s> <s> Nii et hakkame kolima ! </s> </p>
<p> <s> See hetk oligi selle abielu lõpp , taipas mees nüüd takkajärele meenutades . </s> <s> Ta tundis selle löögi kogu solvangut veel praegu kuuma häbina oma näol . </s> <s> Ta polnud loomulikult unustanud , et nende veerandsajandi pikkuse kooselu kodu oli tõepoolset naise omandus . </s> <s> Ta ei olnud midagi unustanud ! </s> </p>
<p> <s> Sadat tuhandet sellise vahetusega muidugi ei teeni . </s> <s> Küllap oli Tiiulgi mõni veering kusagil sukasääres tallel . </s> <s> Igatahes kadus aumees Mihkel nende nägemisväljalt ja Mehis teda enam ei näinudki , enne kui lahkamiskambri tsinkplekist laual . </s> </p>
<p> <s> Esimest korda kogu kooselu jooksul tundis mees , et tema on tugevam . </s> <s> Tiiu vappus üle kogu keha , kuigi ta enne uluma ei pistnud , kui nad juba prügimäge meenutaval tühermaal olid , surnukuurist kaugel eemal . </s> <s> Mehis pidi seletama . </s> <s> Need lillakashallid laigud näol ei olnud peksust . </s> <s> Poiss leiti silmili rannaveest , meetri kaugusel meres . </s> <s> Need laigud tekivad vere kogunemisest alumistesse kudedesse . </s> <s> Neid nimetataksegi koolnulaikudeks . </s> <s> Surma põhjuseks olid kaks läbivat rindkerehaava , üks läbi bronhi ja söögitoru , teine otse südamest . </s> <s> Silmapilkne surm , ütlevad arstid . </s> <s> Kuigi mees teadis , et see pole nii , Tiiule ta seda seletama ei hakanud . </s> <s> Hiljem tegi uurija talle toimiku materjalide põhjal kõik peensusteni selgeks . </s> </p>
<p> <s> Nädal hiljem oli lahelt leitud triivimas valge plastmassist luksukaater , millel kuuliaugud pardas ja sees selili üks Soome ametivõimudele tuntud allilmategelane . </s> <s> Paadil oli bensiin otsas ja mehel veri . </s> <s> Tal oli läbiv kopsuhaav . </s> </p>
<p> <s> Sellesama kaatri ninaosa kiilujälg leidus Mehise surmakoha lähedal merepõhja savis . </s> <s> Liival oli üks täiesti selge pakkkasti põhja jälg ja mitu osalist ning segitrambitud jälge veel . </s> <s> Maabumiskoha ja kaldarinnatisel seisnud auto vahet oli käidud paarisrakendis mitmeid kordi . </s> <s> Ja kümme meetrit eemal , kaldarinnatise nukil suure männi taga oli mehe lamamisjälg ning sellest paremalt leiti tühje automaadipadruni kesti . </s> <s> AK-47 oli olnud . </s> </p>
<p> <s> Mihkli parema käe juures vedeles merepõhjas laetud revolver " Magnum " . </s> <s> Kõik trumlis olevad padrunid olid kasutamata . </s> </p>
<p> <s> Ilmselt toimus see nii : nemad kaks , Mihkel Seppmeister ja soomlane tulid paadiga randa , kus neid kokkulepitud kohas oodati . </s> <s> Mis ka neis kastides ei olnud , need tassiti liivale ja teised mehed viisid need autosse . </s> <s> Siis otsustasid kauba saajad lahkuda ja kui Mihkel neid revolvriga ähvardades peatada püüdis , arvata selleks , et nood raha maksaksid , avas männi taga varitsenud automaatur tule . </s> <s> Mihkel sai kohe surma , soomlane jõudis paadiga lahele , kus suri verekaotusest . </s> </p>
<p> <s> Mis neis kastides oli ? </s> <s> Ei tea , aga mõõdu järgi väga tõenäoliselt tulirelvad . </s> </p>
<p> <s> Nii lõpebki kõik , mõtles mees , kui ta võõras korteris kahe käe vahel pead hoidis ja püüdis ahastusest võitu saada . </s> </p>
<p> <s> Ta oli andnud maailmale ühe ingli ja ühe lurjuse . </s> <s> Ingel tegi teatavaks , et sõidab Aafrikasse koos Rahukorpuse missiooniga , kui prantsuse keele tõlk ja kui esmaabikursused lõpetanud , väljaõppinud päästetöötaja . </s> <s> Venna surmast oli tal loomulikult meeletult kahju , aga tema asi ei andnud oodata . </s> <s> Sorbonne haridusega magister Prantsuse kaasaegse kirjanduse alal ... </s> </p>
<p> <s> Inglitele ei tule üldjuhul kunagi pähe , et abi võiksid vahel vajada võhivõõraste kõrval ka lähedased . </s> </p>
<p> <s> Mehis ei mäletanud neist päevadest peaaegu midagi . </s> <s> Ta oli tuimalt asju korraldanud , sest Tiiu polnud ükskord ometi tegutsemiseks võimeline . </s> <s> Mees jooksis mingite paberitega , leppis kokku matusekorraldajatega , tellis laua ja kooskõlastas ka menüü . </s> <s> Ta oli pidanud seda kõike arukalt ja asjalikult teha suutma , sest matused olid ilmselt kulgenud sujuvalt ja tõrgeteta . </s> <s> Aga ega ta sellest midagi meenutada küll ei suutnud . </s> <s> Ainus , mis meeles seisis , oli tumm ahastus . </s> </p>
<p> <s> Kord oli see inimpamp olnud kogu maailma naba . </s> <s> Mitte ainult nemad kaks , vaid kõik sugulased ja tuttavad ning töökaaslased ja isegi tänaval võhivõõrad olid päikeseliseks läinud , kui poissi silmasid ... </s> </p>
<p> <s> Millised ka polnud Mehise probleemid ja hingevaevad poja kiiva kiskuva elukäigu pärast olnud , Mihkel oli oma , ta oli temast edasi elav , tulevikku kulgev side , surematus , kui nii võiks öelda ... </s> </p>
<p> <s> Täiesti käsitamatu , mõistusele igaveseks haaramatu oli kujutelm , kuidas ainsa sekundi jooksul kõik olematuks muutus . </s> </p>
<p> <s> See pilt püsis tal lihtsalt silma ees . </s> <s> See , kuidas üks noor iseteadvus kahmab paadist revolvri , et sundida neid kes nad ka polnud , sõna pidama . </s> <s> Ja samal hetkel virutab nähtamatu jõud talle kaks korda rindu . </s> <s> Korraga , ise seda uskumata , ei saa ta enam hingata ja kogu maailm hakkab saabuvas lämbumises kiiresti kalduma ja ära libisema . </s> <s> Sissekukkumise solvumine alles veres , kihutab teadvusse üks teine , kohutav aim , aga see ei jõua veel kohale asuda , kui merepind talle äkki vastu nägu plartsatab ... </s> </p>
<p> <s> Mille eest ? </s> <s> Kas poiss jõudis mõista , miks tal sedasi läks ? </s> <s> Kas ta sai aru , kui tühised on need värvilised sedelid , mille eest tema eluga maksis ? </s> <s> Oli tal aega seda taibata ? </s> <s> Kas sellel sekundilgi ei jõudnud talle teadvusse , et isal mõnes asjas ka õigus võis olla ? </s> </p>
<p> <s> Mehis oli uskunud , et see teadmine jõuab kord pojani igal juhul . </s> <s> Sest kõik ei saanud ju ometi lausa kõrvust mööda minna . </s> <s> Ta oli isa suhtes trotslikus opositsioonis olnud . </s> <s> Tähendab , ta ikkagi kahtles oma tões , vähemalt mõnel hetkel . </s> <s> Sõnastatud mõtlemise eelsest ajast sisse kasvatatud põlgus inimese vastu , kes pigem laseb perel vireleda , kuid ei lähe vargile , ei ole suli , pidi ju ometi vahel ka kahtluse alla sattuma , sest nad olid ju lõpuks üks veri ! </s> <s> Äkki just selle pärast , et isa selja pööras , Helsingi vanglasse vaatama ei tulnud , pilges oli ja abistamast keeldus — äkki just selle trotsiga ta end tollesse hullumeelsesse afääri segada lasi . </s> </p>
<p> <s> Kui tegu oli tõepoolset tulirelvadega , siis oli ju tegu ka ühtlasi organiseerunud kuritegevusega . </s> <s> Kas poiss tõesti mõtles ühe Magnumiga ennast maksma panna ? </s> <s> Isegi tema , Mehis ei oleks nii naiivne olnud ! </s> <s> Äkki just tema enda sinisilmne siirus ja ausus olid poisile loonud vale ettekujutuse sellest maailmast ? </s> <s> Äkki Mihkel tõesti ei taibanud , et isa teab väga hästi , milline see elu on , kuid on võtnud teadlikult naiivse hoiaku . </s> <s> See maailm ei ole minu , ma ei respekteeri seda ... </s> </p>
<p> <s> Ei , ta ei mõelnud seda siis , ega ka nüüd . </s> <s> Need küsimused lihtsalt seisid tema ümber nagu müür ja neist ei pääsenud üle ega ümber . </s> </p>
<p> <s> Kui nad siis mingil ajal peale matuseid jälle mõne sõna vahetada suutsid , ütles Mehis , et temale aitab . </s> <s> Aitab ! </s> </p>
<p> <s> " Läheme siit ära ! " </s> </p>
<p> <s> " Kuhu ? " </s> </p>
<p> <s> " Kuhu tahes ... </s> <s> Aitab ! " </s> </p>
<p> <s> Tiiu ei olnud alistuja . </s> <s> Temale ei aidanud . </s> <s> Ta ütles , et ta rabeleb pinnale . </s> <s> Tal on sidemeid , ta peab ainult natuke jõudu koguma . </s> </p>
<p> <s> Mehis ei kuulanud teda . </s> <s> Temale aitas , jumala eest ! </s> </p>
<p> <s> Nad olid kohtunud , et sigitada lapsi ja need üles kasvatada . </s> <s> See oli tehtud . </s> <s> Nende osa oli lõppenud . </s> <s> Miks peaksid nad edasi rabelema selles eluks kõlbmatus keskkonnas ? </s> </p>
<p> <s> " Kuhu sa lähed ? " </s> <s> Tiiu ju teadis , et talu elumaja oli maha põlenud ja olla polnud seal kusagil . </s> </p>
<p> <s> " Virgalasse , " ütles Mehis . </s> <s> Ta ehitab selle elamiskõlblikuks ja siis võib ka Tiiu sinna tulla . </s> </p>
<p> <s> " Mine ! " ütles naine . </s> <s> " Mine , aga sina maksad ka maksud ! </s> <s> Ja kui sul tõesti peaks õnnestuma seal ... " </s> <s> Ta ei öelnud , mille ta just ära sööb , kui Mehis sinna tondilossi mingi elamise peaks suutma ehitada . </s> <s> See kokkulepe sündis peaaegu sõnatult , kuid mõlemad teadsid , et see ongi lõpp . </s> </p>
<p> *** </p>
<p> <s> Mehis Seppmeister ei osanud hiljem seletada , mis ajas teda südaööl voodist kiiruga välja viskuma ja tammile tormama . </s> <s> Vaevalt küll võisid need hääled temani jõuda . </s> <s> Selleks olid müürid liiga paksud ja aknad kaugel ning vales suunas . </s> <s> Aga seal ta seisis oma ukse ees ja tunnistas hämaruses rähklevat inimsülemit , ning siis oli tal välisukse pooleteise vaksa pikkune toruvõti käepidemerõngast pidi sõrmkoogus ja ta lajatas sellega selja tagant ühele mehele lagipähe . </s> <s> Too pöördus tema poole , tõstis käed lõua alla , ütles õrna häälega : " Ohh ! " ja otsekui heitis teele magama . </s> <s> Polnud aega mõelda , kas ta mitte inimest ära ei tapnud . </s> <s> Ta virutas teisele jalaga ja kolmas kargas juba ise eemale maas vähkrevast ja tasa ägavast kogust , keda nood kolm olid hoolega jalgadega peksnud . </s> <s> Võtmega pähe saanu püüdis end püsti upitada ja teised kaks kahmasid ta endi vahele ning põgenesid kõrtsi suunas . </s> </p>
<p> <s> Mehis läks lamaja juurde . </s> <s> " Oled elus ? " </s> </p>
<p> <s> " Oota , " ütles too . </s> <s> " Las ma mõtlen ! " </s> </p>
<p> <s> Mehis võttis ta käe . </s> <s> " Pole siin midagi mõelda ! " </s> </p>
<p> <s> Villu ajas vaevaga jalad alla . </s> <s> " Tuki viisid ära . " </s> </p>
<p> <s> " Püstoli ? " </s> </p>
<p> <s> Nad otsisid tammilt , aga midagi , mis TT püstolit meenutanud oleks , ei hakanud hämaruses silma . </s> </p>
<p> <s> Olevat käinud tal akna taga koputamas . </s> <s> Iga natukese aja tagant . </s> <s> Aga kui välja vaatasid , polnud enam kedagi . </s> <s> Nii ta siis oligi vihaga end voodist välja ajanud , püstoli võtnud ja tulnud korda looma . </s> <s> Arvatavasti sai ta millegagi kuklasse , sest kui taipama hakkas , oli ta juba pikali ja teda peksti . </s> </p>
<p> <s> Polnud tal suurt häda midagi . </s> <s> Kaks ribi olid purud , nägu vägevasti verevalumeid täis , hambad lahti ja vasak silm nagu vereklomp . </s> <s> Konstaablile teatamise kohta arvas Villu , et ega vist ei maksa . </s> <s> See kuradi tukk ... </s> <s> Kolme nädala pärast polnud tal enam midagi viga . </s> </p>
<p> <s> Mehist ei puututud , kuigi omaarust pidi tema kõrtsiliste jaoks olema niisamasuur kahtlusalune . </s> <s> Võib-olla hullemgi veel , sest tema oli asitõendi kõrvaldanud . </s> <s> Tema oli kõrtsmikuga väljakutsuvalt käitunud . </s> <s> Tema oli peksjaist ühe peaaegu sandiks löönud , kuigi see enam asjasse ei puutunud . </s> <s> Need olid omad kohalikud paadialused , palgalised , ja sellise rahva eest ei hakka keegi Virgala Talli kõrtsiline ometi oma närvi krussi ajama . </s> </p>
<p> <s> Kõik muidugi teadsid Villu ja Mehise sõprusest , kuigi see sõprus ise oli külarahava jaoks natuke seletamatu . </s> <s> Mees , kes mitte kedagi oma ellu ei lasknud , lävis päris tavalise naabrimehega , temast endast veel hulga nooremaga nagu võrdne võrdsega . </s> <s> Ometi oli Mehisel ümbruskonna rahva silmis peale erakumaine juures siiski mingi väikene aupaiste . </s> <s> Tema nime oli , harva küll , aga siiski pikkade aastate jooksul siit-sealt lugeda olnud . </s> <s> Pealegi lävis ta üldse vaid tuntud inimestega . </s> <s> Vahel harva , aga siis ikka mõni televisioonist tuttav nägu hulgas , käisid tal siin külalised . </s> <s> Kui ta kuhugi helistas , siis jälle inimestele , kellel oli nimi . </s> </p>
<p> <s> Virgala Talli tõpranägudele see kõik poleks muidugi lugenud , aga selliseid , kes nende tellimuse Mehise peksmiseks vastu oleks võtnud , siitkandist ka naljalt vist leitud ei oleks . </s> </p>
<p> <s> Sõprus ise sai alguse kolme aasta eest , kui ühel kesksuvisel päeval kuutõbise ilmega pikk vanamees veskitammile jalutas ja möldrimaja vahtima jäi . </s> <s> Õie Astor oli seda aknast juba tükk aega jälginud ja tuli lõpuks küsima , mida mees tahab . </s> <s> Otsekui mingist teisest ruumist väljunud , oli mees äkki elustunud , oli nalja visanud , blondile prouale paar kaunis krõbedat komplimenti öelnud ja siis ennast tutvustanud . </s> <s> Tema on selle veskikompleksi omaniku abikaasa ja ta tulnud , et siinsele värgile silm peale visata . </s> <s> Ta keeldus enne tuppa minemast , kui peremeest kodus pole , aga samas oligi Villu oma veoautoga kohale veerenud , mehed olid kätelnud ja vanem meestest oli korraga nagu iseendaks muutunud . </s> <s> Temas polnud enam ei seda kaamet kuutõbist olekut ega pinguldatud elumeest . </s> <s> Ta oli kolmekümne viie aastasele , kõhetule , kuidagi väga ausameelsele autojuhile äkki kogu oma sümpaatia kinkinud . </s> </p>
<p> <s> Toa pakkumisest ta keeldus . </s> <s> Oleks ju küll võinud Astori-pere kõrvalt ühe kambri saada , sest ruumi oli neil laialt , aga tema leidis , et suvisel ajal saab ta veski pööningul magatud küll . </s> <s> Tal oli matkavarustus kaasas . </s> </p>
<p> <s> Mehed olid mõlemad majad koos läbi käinud , Villu mõistagi murelikuna , sest omaniku esindaja võis temasuguse isehakanud üürilisega ju mistahes teha , aga esindaja kiindus esimesest pilgust paksude võlvidega veskisse aga tahtnud midagi kuulda naabripere koomale võtmisest . </s> </p>
<p> <s> Mees seadis end sisse , veetis üksi ja äraspidi pilgul ringi kolades nädala ning kutsus siis Villu ühel õhtupoolikul veski alumisele korrusele , rattaruumi . </s> <s> Mis oleks , kui ehitaks siia elektrijaama ? </s> </p>
<p> <s> Lord Astor oli üsna delikaatne inimene . </s> <s> Pealegi ei teadnud ta veel , et see kergelt hullu välimusega mees tegelikult siiski päris hull ei ole . </s> <s> Ta venitas eee-d ja kahtles , kuni teine naerma hakkas ja ütles , et loll jutt tundub olevat , seda küll , aga tegelikult on ta elektriinsener ja teab päris hästi , mida räägib . </s> <s> Talle olevat see kentsakas idee huumorisähvatusena pähe tulnud , aga ta ei saavat sellest enam ise rahu , ja katsub nüüd Villu abil sellest üle saada . </s> <s> Sest tehniliselt küll anekdootlik , on asi aga ometi igati teostatav ja võimalik . </s> <s> Ta tahaks lihtsalt teist kuulajaks kutsudes ise selle idee nõrkustes selgusele saada . </s> </p>
<p> <s> Loomulikult mõtleb igaüks kohe elektrijaamast kuuldes kõigepealt turbiinile , mida muidugi kusagilt võtta ei ole . </s> <s> Seejärel generaatorile , siis vajadusele luua võrguga paralleeli minemiseks sünkroniseerimise võimalus . </s> <s> Vaja läheb alalist valvepersonali või siis väga keerulist automaatikat ... </s> <s> Kõigega kaasneb kohe keerukas vahekord operatiivalluvuse ja ohutuse valdkonnas ja nii ikka edasi . </s> <s> Ometi on olemas üks kuradi lihtne võimalus . </s> <s> Nimelt järgmine — energia teatavasti ei kao kuhugi . </s> <s> Kui teda kusagile sisse antakse , siis peab see ka mingeid tagajärgi ilmutama . </s> <s> Kui me tavalise elektrimootori sunnime tema võllile mehhaanilist jõudu sisestades kiiremini pöörlema , kui võrgu sagedus seda eeldaks , siis hakkab ta seda mehhaanilist energiat aktiivseks elektrienergiaks muundama ja võrku tagasi suruma , võttes reaktiivenergiat samal ajal ergutusvooluks . </s> <s> Läks keeruliseks ? </s> <s> Hüva , ühe sõnaga sellist režiimi nimetatakse asünkroongeneraatori režiimiks ja üldiselt ei kasutata , sest see eeldab kõigepealt võrgutoite olemasolu . </s> <s> Aga võimalik selline energiatootmine igatahes on . </s> <s> Ja mis puutub turbiini , siis enne seda ja sellega üheaegselt on inimkond kogu aja vesiratast kasutanud . </s> <s> Vähem efektiivne , aga vett on ju ometi terve järvetäis , ja ega ta mõtlegi siin mingit Bratski GES-i ehitada . </s> <s> Kui siia tavaline vesiratas püsti panna , ja selleks on kõik olemas , võll ja laagripukid ja rihmarattad ja pealevoolukanal ja paisuluugid , ja sellelt teha kiirendav ülekanne mõne suurema elektrimootori jaoks , siis peaks asi käima minema küll . </s> <s> Ta on mõttes hinnanud , sest arvutusteks pole tal küllalt andmeid , aga inseneri kalkulatsioon aitab teatava lähenduseni ka otse arvutamatagi , siis võiks paarkümmend kilovatti ehk välja pigistada — prii küte ja valgustus neile mõlemale . </s> </p>
<p> <s> Villu Astor oli hingepõhjas romantik . </s> <s> Ta oli tõsimeelne töömees , seda küll , aga selline segane seiklus oma tundmatuse võlus oli tema jaoks vastupandamatu lõks . </s> </p>
<p> <s> Tööd oli meestel meeletult . </s> <s> Kõigepealt tuli neil Mehise vanaisa talust ära tuua kogu sealne töökoja sisustus — ääsid , alasid , haamrid kruustangid , käiad , keevitused ja isegi väike lauapealne treipink . </s> <s> Selle ülespanemine võttis isegi hullu aja . </s> <s> Siis ehitasid nad samast talust toodud ehituspuidust töökojale sisseseade . </s> <s> Kõik lauad ja kapid , et seal võimalik midagi teha oleks . </s> <s> Mehis oli kolhoosi osakuna saadud traktori , mis peale isa surma niisama seisnud oli , rahaks teinud , ja tal oli ka eelmisest elust väikseid sääste . </s> <s> Omi majandusmuresid ta Villuga ei jaganud . </s> <s> Samuti ei valgustanud ta läbirääkimisi kohaliku elektrivõrgu kolleegidega , et üldse lubadust saada tema kui elektritootjaga lepingut sõlmida . </s> <s> Ta oli kolusid täis ja tolmu uppuva pööningu tühjaks teinud ja sinna mõned hädavajalikud asjad muretsenud . </s> <s> Öösiti istus ta paberkotist rebitud vormitute pruunide kortsunud lehtede taga ja arvutas ning skitseeris . </s> <s> Analüütilist geomeetriat ta suurt enam ei mäletanud , ta pidi mõnegi asja teatava ligikaudsusena võtma , aga üldiselt teadis ta siiski enam-vähem , mida ta tegi . </s> </p>
<p> <s> Lord Astor veeres oma veoautol kohale , kahekümne kaheksa kilovatine aeglaste pööretega mootor kastis . </s> <s> Kust kuivatist ta selle maha oli monteerinud ? </s> <s> Kuidas see masin üldse vasekrattidel kahe silma vahele oli jäänud ? </s> <s> Nähtavasti liiga suur , et metsa alla vedada ja ära lõhkuda . </s> <s> Teine kord tuli ta reduktoriga . </s> <s> See lahendas kõik ülejäänud probleemid . </s> </p>
<p> <s> Kinemaatiline skeem kujunes lõbusalt tobedaks . </s> <s> Vesiratta võllilt , mis koos rihmaratastega ja laagritega kõik veel olemas oli , pidi lamerihmülekanne vabajooksuseib-siduri kaudu kandma pöörlemise malmkorpusega reduktori võllile . </s> <s> Selle väljuv-võllilt aga kiirendav kiilrihmülekanne elektrimootorile . </s> <s> Valada tulid mootori ja reduktori vundament , treida ankrupoldid ja leida sobivad rihmarattad ning rihmad . </s> <s> Ja jällegi leidis Astor tühjaks jäänud , tondilossidena konutavatest tootmishoonetest kõik vajaliku . </s> <s> Mehis Seppmeister teadis küll , et selline kokkutassimine , mis sotsialismis oli kogu olemasolu alus , kuulub uuemal ajal varguse kategooriasse , aga sellega tegelesid peremeheta vara puhul ikka veel kõik . </s> <s> Pealegi ei pannud tema ise kuhugi kätt külge . </s> </p>
<p> <s> Arvatavasti oli see Villule lihtsalt põnevaks elamuseks , aga tema jaoks oli mängus kogu ta tulevik , kui nad siis paisuluugi ülemise laua eraldasid ja ratas hoogu kogus . </s> <s> Ta liigutas juhiskangi , kuuldus libiseva rihma vilistamist , ja seejärel hakkas kogu masinavärk äkki asjalikult tööle . </s> <s> Ampermeeter kilbil vajus korraks nulli ja hakkas siis uuesti näitama , kusjuures vool oli korraga ligi viiskümmend amprit . </s> <s> Samal ajal jäi seisma sisenevat energiat mõõtva arvesti ketas ja väljuva energia arvesti pistis kiiruga lippama . </s> <s> Nad eksperimenteerisid tükk aega , jõudsid arusaamisele , et Mehise arvutused olid lihtsalt hiilgavalt paika pidanud ja midagi kapitaalset ei tule ümber teha . </s> <s> Nad võisid paisuluugi kõrgusega mängides ka mootori ülekoormuseni voolu tootma panna . </s> <s> Esialgu polnud seda voolu kuhugi mujale kasutada , kui võrku tagasi suunata . </s> </p>
<p> <s> Märjad ja porised , käed marraskil , istusid elektritootjad kahekesi sel õhtul veski pööningul ajutise traadi otsa riputatud elektrilambi valgel , kuulasid kuidas prigisevad juhusliku küttekeha punetavad spiraalid ja rüüpasid pudelist viina ning näsisid vorsti kõrvale , kuni Õie Astor kohale tuli ja oma joodiku kraed pidi minema vedas . </s> </p>
<p> <s> Sügis oli õue astunud . </s> <s> Oli viimane aeg hakata hoonet kütma , kui siin veel peavarju leida tahtsid . </s> <s> Mitte mingi väega poleks Mehise võim üle käinud selle ligi paarisaja ruutmeetrise massiivsete võlvidega ja viletsate akendega pööningu kütmisest , kui tema suurehituse projekt läbi oleks kukkunud . </s> <s> Midagi oli lõpuks ikka kasu ka olnud nendest aastatest , kui ta oma püksipõhjaga TPI elektrikute maja pinke poleeris ! </s> </p>
<p> <s> Ühe täienduse oli ta sunnitud oma projektile siiski kiirendatud korras välja mõtlema . </s> <s> Nimelt esimese sügistormi aegu , kui energiasüsteemi poolne toide katkes , lakkas loomulikult voolu andmast ka asünkroongeneraator . </s> <s> Vesirattalt kadus koormus ja see pani lõhkuma nii et hoone põrus . </s> <s> Tuli välja mõelda mingi automaatika , mis koormuse kaotusel ratast säästaks . </s> <s> See osutus lihtsaks . </s> <s> Mees painutas plekitahvlist renni , mille ta pealevoolukanali kohale magneti otsa riputas . </s> <s> Kui toide kadus , vabastas magnet renni ühe otsa , see langes kanalisse ja juhtis vee suure kaarega üle ratta . </s> <s> Oligi kogu automaatika ! </s> </p>
<p> <s> Hiljem tuli kõik see , mis pakkus midagi südamelegi . </s> <s> Nad ajasid labidatega maha võlvlae lahtise krohvi ja lord , kes oli tõeline meister iga töö peale õpetas ka Mehise lage krohvima . </s> <s> Lubjased ja lõbusad , vuntsisid nad vanu võlve , kuni silm enam vigu ei leidnud . </s> <s> Selleks ajaks olid kaaraknad puidutöökojas valmis tehtud ja Lord tõi need oma autoga kohale . </s> <s> Enne külmi oli hoones juba heaolutunne sees , sest radiaatorid uhaksid külmast vooluveest toodetud vaikset soojust . </s> <s> Keset ruumi , korstna juurde olid nad suure kamina ladunud ja selle laes rippus ühtlugu mõni searibi , mille allaloputamist Õie aina segama pidi tulema . </s> </p>
<p> <s> Kõik see kokku võttis ikkagi üle aasta . </s> <s> Dušikabiin ja kööginurk neelasid säästud peaaegu viimaseni , aga elektri eest tilkus kopikas kogu aja juurde . </s> <s> Parajasti koliti Grönholmile tagastatavast mõisast välja seal viimati asunud looduskaitseala keskust , vallamaja ja raamatukogu . </s> <s> Vana mööblit vedeles küllaga ja Mehis ostis omale terve rivi kontorikappe , millele leidis parajad klaasuksed kusagilt kaubandusjääkide poest . </s> <s> Ta värvis kapid mustaks ja matiks , mis nende vineeri süümustrid ilusti esile tõi . </s> <s> Sinnasamasse kappidesse sai üle tassitud suur hulk küla raamatukogu likvideerimisel maha kantud raamatuid , millest ilmnes , et kõige paremad neist olid reeglina peaaegu kulumata , mõned isegi korralikult läbi lehitsemata . </s> <s> Samadesse kappidesse tõi ta linnast oma raamatud , kunstimapid ja graafikakogu . </s> <s> Vallavanema vanas stiilis massiivne kirjutuslaud sai aukoha läänepoolse akna all . </s> <s> Selle juurde ostis ta pruugitud mööbli poest tepitud nahkpolstriga leentooli . </s> <s> Kusagilt vanakraamipoest sai odavalt kasutatud ürgsuure ovaalse poroloonmadratsi , millele laudadest poludi ise alla tegi ja lõpuks polstrinahkadest katte õmbles . </s> <s> See oli millegipärast just kõigi naiskülaliste alaline imetlusobjekt . </s> </p>
<p> <s> Aastate jooksul kotilohistamisest poleeritud paepõrand oli jalale siiski ebamugavalt jahe ja mees ostis mõne koitama läinud karusnaha , ühe metssea , ühe põdra , ühe hundi , kõik likvideerimisele läinud suurmajandi sakste jahimajast . </s> <s> Kunagine kooliõde Malle kudus talviti põrandakatteid . </s> <s> Neid oli tal nüüd siin ka paras virn . </s> <s> Andis elada küll ! </s> </p>
<p> <s> Oodanud seda aega , kui võib kord ometi täie rahuga oma kirjutuslaua taha istuda ja tööle hakata , kartmata , et keegi järgmisel hetkel küsiks , miks ta vahib ja midagi ei tee , leidis ta aga korraga , et kõik , mida ta võiks paberile panna , on kulunud ja mõttetu . </s> <s> Loomulikult oli ta vaimne areng kaua takerdunud olmeprobleemide taha , aga kellel see lõpuks ei olnud ? </s> <s> Ta ei kartnud enam , et ta lihtsalt ei valda ainet . </s> <s> Oli muidugi erialaseid asju , millest ta tõepoolest midagi ei teadnud ega ka teadma ei pidanudki . </s> <s> See kulumise ja labasuse tunne ta tekstivõimaluste juures tuli muust . </s> <s> Ta teadis , et nendele küsimustele , mis üldse tähelepanu väärivad , ei ole kunagi kellelgi vastust anda olnudki , ja kui keegi on vastanud , siis on ta labastanud ja teadlikult ainevalda piiranud . </s> <s> Kõige suuremad asjad aga olid vastuseta juba põhimõtteliselt . </s> <s> Tema igatahes ei hakanud neid küll proovimagi sõnastada . </s> <s> Vastus on juba Kogujas , teadis ta . </s> </p>
<p> <s> Lõpuks ometi iseenda peremees ja ideaalseimates tingimustes , ütles ta endale sosinal : " Kõik on tühi töö ja vaimu närimine ! " </s> <s> Ja naeratas selle juures oma vildakat , kurba naeratust . </s> </p>
<p> <s> Ta hakkas hoopis pusse tegema . </s> </p>
<p> *** </p>
<p> <s> Grönholm korraldas sügisballi . </s> <s> Just nii seisiski kutsel . </s> <s> Olete oodatud koos Teile sobiva kaaslasega Virgala mõisahäärberisse sügisballile . </s> <s> Alla oli kirjutanud parun Valentin Julius Grönholm . </s> <s> Ja kõige taga väike märkus — tume ülikond . </s> </p>
<p> <s> Valle oli Mehisele sellest enne ka suusõnal rääkinud , aga siiski ajas kutse , mille Mirjam ümbrikus kohale oli toonud , Mehise suure häälega naerma . </s> <s> Ta kujutles ennast ja Vallet tumedates õhtuülikondades šampusepokaalidega , ja see oli nii kuradi naljakas ! </s> </p>
<p> <s> " Miks ? " ajas Mirjam oma kirsipruunid silmad suureks . </s> <s> Ta ilmesse oli siginenud elevil huvi . </s> <s> Mõtleks , ball ! </s> </p>
<p> <s> See " Teile sobiva kaaslasega " sai Mehise puhul olla vaid koos Mirjamiga , sest kedagi teist tal võtta polnud . </s> <s> Nagunii arvati külas neid üsna selge paari olevat . </s> <s> Teiste puhul vaevalt sellist formuleeringut kasutati . </s> <s> Ilmselt kutsuti abikaasadega . </s> </p>
<p> <s> Ta peaks siis kõigepealt juuksuri juurde sõitma , ja kui kaua ta pole ülikonda kapist välja võtnudki ... </s> <s> Esialgu polnud ta veel vähimalgi määral mõista andnud , et võiks Mirjami kaasa kutsuda . </s> <s> Samas ta muidugi teadis , et maiavõitu Valle sellel mustaverd maasikal silma peal peab . </s> </p>
<p> <s> Mees jättis oma kunstniku aseaine töötuppa ja läks elektrijaama üle vaatama . </s> <s> Aeg-ajalt tõi vooluvesi kaasa ujuvaid ronte või lihtsalt vesikasve ja rohelist sültjat lima , mis rattalt eemale paisatuna ruumis haisesid ja koristamist nõudsid . </s> <s> Ühtlasi tuli laagrikannudesse õli lisada , tuli veenduda , et rihmad pole rebenemas ja eriti lamerihmale tõrvast ning kampolist keedetud määret peale panna . </s> </p>
<p> <s> Nüüd , hilissuvel polnud siin teha kuigipalju . </s> <s> Mees loopis äravoolukanalisse natuke vesikasve , kallas õli ja määris möksi ning jäi siis nagu võlutult ratast vaatama . </s> <s> Ruumi hämaruses peaaegu nähtamatu , kandis see aina ühtlase kiirusega pöörduv , natuke nagu riiulit meenutav monstrum silme eest läbi ühe veesülemi teise järel ning tühjendas need äravoolu . </s> <s> Mitte kunagi enam ei pidanud sama vesi siit teist korda läbi voolama . </s> <s> Või siis ainult peale vahepeal olematuks muutumist , auru kujul taevasse tõusmist ja pikki rände laotuses võis juhtuda , et mõni veeosake ka kunagi tagasi eksib . </s> </p>
<p> <s> Nii möödus aeg ja kadus inimese elugi , vaid üksainus kord läbi selle issanda veski pikaldase ja järjekindla pöörlemise . </s> <s> Oli olnud aeg , kus ta selle protsessi ainukordsust ja pöördumatust veel ei aimanudki , vaid pikisilmi aina ootas , et aeg kiiremini kulgeks ja elule elamisväärseid seiku lisaks . </s> </p>
<p> <s> Kord aja kordumatusest teadlikuks saanuna oli ta seda kaduvikku tuhisevat tabamatust otse füüsilise piinana tunnetama hakanud , kuni elult saadud löögid ja pettumused ta lõpuks tuimaks tegid . </s> <s> Selle sama ratta vaevukuuldav pöörlemine oli viimastel aegadel teda rahustanud , sest eks kinnitanud see paratamatult saabuva pääsemise lähenemist . </s> </p>
<p> <s> Põlglikult muiates tunnistas mees endale , et küsimus , mis tal otsustada tuli , oli tegelikult alateadvuses juba otsustatud . </s> <s> Ta polnud pääsenud . </s> <s> Kõik vahepealne oli olnud vaid mahavõetud aeg . </s> <s> Otsustavad hetked olid ikka veel ees . </s> </p>
<p> <s> Tõuganud õlaga kinni vana ja natuke raskelt käiva rattaruumi ukse , läks mees ümber maja ja sisenes taas töökotta . </s> <s> Ta oli otsuse langetanud . </s> </p>
<p> <s> Lõppvaatuseks kujunes nii , et Mirjam tal juuksed hädapäraselt korda tegi , kärpis salgud kaelani , kammis ja kohendas , napsis kääridega , nii et mehel rahulolujudinad selga mööda jooksid ja lõpuks silmad uniseks läksid . </s> <s> Kui ta siis habeme maha oli ajanud , end pesnud ja seadnud , vaatas talle lauapeeglist vastu kaunis väsinud olekuga , aga üldse veel mitte rauk . </s> <s> Pigem oli selles näos isegi midagi nooruslikku säilinud . </s> <s> Mees tundis kauget puudutust , mälestust enesehinnangust , mille ta juba aastate eest unustanud oli . </s> <s> Ta oli harjunud end vanaks veskitondiks pidama , ja sellena ta ennast ka tundis . </s> <s> Koos valminud mõõgaga , mis ta kapis sissepakituna oma tundi ootas , oli ta enesehinnang märgatavalt tõusnud . </s> <s> Ta teadis , et on teinud midagi peaaegu täiuslikku , tähendab , ta pole veel tundetuks rondiks muutunud . </s> <s> Ja praegu ootas noorepoolne ilus naine , et mees ta sakste pidusse kaasa kutsuks . </s> </p>
<p> <s> Seda ta loomulikult ka tegi , ja pidi erutusest lõkerdavale ja sabinasse läinud naisele seletama , mida tähendab " tume ülikond " daamide puhul . </s> <s> Teatavas soliidsuses õhtutualetti , mitte paljaks kooritud selga ja puusani lõhikuid ! </s> </p>
<p> <s> Augusti lõpp oli käes ja punetama hakanud päike kaldus juba õhtusse , kui nad kahekesi üle tee läksid ja rondeeli viivast uksest mõisahoonesse sisenesid . </s> <s> Kogu suve olid mehed siin mässanud , ja nüüd viis teisele korrusele vana kindlusetorni siseseina pidi tõusev esinduslik kaarjas trepp . </s> <s> Villu raiutud ava oli nüüd raidkividest portaali saanud ja suletud ilusepisest trelluksega . </s> <s> Mõisahärra ei kavatsenud kellelegi selgitamata jätta , milline minevik selle häärberi seljataga seisab . </s> </p>
<p> <s> Ülal olid tuhmid lühtrid ja soliidselt läiklevad parketid . </s> <s> Tagapool kostis keelpillimuusikat . </s> <s> Grönholm oli tõepoolest kvarteti kohale kutsunud , ja see lõhnas juba natuke liiga kõrge lennu järgi ! </s> <s> Mirjam lõi igatahes peasaali uksel araks , nii et Mehis teda küünarnukist pisut tõukama pidi ja Valle neile oma särava naeratuse ja säravad prillid suunas . </s> <s> " Sisään nyt ! " </s> </p>
<p> <s> Külalisi peaaegu polnudki veel . </s> <s> Olid mõned muinsuskaitse inimesed , nende hulgas Jüri Mänd . </s> <s> Tema polnud küll õhtuülikonnas , vaid tavalises rebasepruunis , ja ta tahtis kohe Mehise õnneks võtta . </s> <s> Grönholm segas vahele . </s> <s> Mõisasaks nägi lustakas välja , prillidega ja kõhukas , liigagi heas , täiesti mustas ülikonnas , uhiuue särgi ja uljalt kikkis ristlipsuga . </s> <s> Ta oli natuke pingviini moodi ! </s> <s> Ilmselt polnud temagi harjunud ballidega ja liiga pidulike kostüümidega . </s> <s> Mehis heitis kiire pilgu maani peeglisse ja pidi tunnistama , et tema antratsiithall ülikond ja korralik , aga rõhutamata pidulikkusega särk ning pehme , allapidi nurkadega kikilips olid igatahes palju vähem pingutatud . </s> <s> Ta võis isegi hea välja näha , mõtles ta irooniliselt . </s> <s> Nagu saaks see mingit tähtsust omada , kuidas üks erak vanamees välja näeb ! </s> </p>
<p> <s> Grönholm viis nad natuke kõrvale , ulatas Mirjamile šampuseklaasi , tegi liigutuse et Mehiselegi ulatada ja hakkas vabandavalt rääkima . </s> <s> Tal on probleem , millele ta lahendust ei leia . </s> <s> Soomest olevat sõbrad jahiga sadamasse jõudmas . </s> <s> Aga tema ei saa neile vastu minna . </s> <s> Enamasti on kõik juba lõhnad juurde teinud . </s> <s> Kas ta võiks Mehisele loota ? </s> </p>
<p> <s> Midagi selles loos oli konstrueeritud , tundis Mehis . </s> <s> Ta kinnitas , et teeb seda meeleldi , kui Valle oma Nissani tema kätte usaldab , sest ta pole mitu aastat rooli taha saanud . </s> <s> Valle loomulikult usaldas ja Mehis palus vastuteeneks , et majahärra seni proua Mirjami meelt lahutaks . </s> <s> Kõik see oli nagu halva näitemängu trafaretne ja ette teada tekst . </s> </p>
<p> <s> Siis oli ta autoga teel — suure , kalli ja väga hea autoga käärulisel ja kole kitsal rannateel , mis kuusikute vahel aina pimedaid kurve loopis . </s> </p>
<p> <s> Üks soome vimpliga jahimast hakkas kaugelt üle kai silma . </s> <s> Seltskond oli ametis veel aluse klaarimisega ja suundus siis koos piirivalvepunkti passe näitama . </s> <s> Need olid kolm soliidse olekuga meest asjalikes purjetajaülikondades ja üks noorepoolne , säravalt ilus blondiin , kes kandis kallist ja silmapaistvat valget jakki ning selle juurde valgest puldanist pükse ja pehmeid toornahast kingi . </s> <s> Nagu tüüpiline soomlanna ! </s> <s> Mehist peeti ilmselt mõisasaksa teenijaskonda kuuluvaks , sest napisõnalise tutvumise järel istuti autosse ja jäädi omavahel vestlema , tegemata sohvrist rohkem välja . </s> <s> Mis siis ikka , see sobis mehele suurepäraselt . </s> <s> Ta sõidutas saksad pargifassaadi juurde ja juhatas neile määratud tubadesse , jäädes ise tühja koridori ootama . </s> <s> Mehed tulid veerandtunni pärast , korralikult tumedas ja lipsutatud , blondiini andis oodata . </s> <s> Lõpuks ta siis ilmus , üleni valges ja pidulik , vaimustava soenguga ja oma mõjust ülimalt teadlik . </s> <s> Naine ohtlikus eas , nii umbes kolmkümmend viis . </s> </p>
<p> <s> Mehis mängis majordoomust edasi . </s> <s> Ta läks veidi vimma hoides kiirete lühikeste sammudega ees , juhtis külalised nüüd juba täistulede valges koridoris saali uksest sisse . </s> <s> Ta astus teelt kõrvale , lastes nad enda järel parketile ja kuulutas — külalised Soomest . </s> </p>
<p> <s> Grönholmi silmis säras naljast arusaamine . </s> <s> Ta seisis Mirjami kõrval keset peokülalisi ja kavatses sinna ka jääda , nii et siis , kui ta pidi paratamatult mõne sammu vastu astuma , tõi ka naise käevangus endaga ühes . </s> </p>
<p> <s> Blondiin ja brünett vahetasid mõõtu võtva pilgu , ja nagu tutvustamiseringil kohe selgus , oli too hellitatud valge ingel Kaisa Helena Grönholm . </s> <s> " Vaimoni , " lisas majaperemees . </s> </p>
<p> <s> See siis oligi mäng , mida ta mängis ! </s> </p>
<p> <s> Mehis sai aga samal ajal otsekui löögi vahelihasesse . </s> <s> Need olid Lee ja Jüri Bakonyd , kaheldamatult nemad , need kaks tagasihoidlikult eemale hoiduvat inimest . </s> <s> Nad vahetasid vaid kaugelt noogutuse , sest hetk ei andnud kuidagi võimalust lähemaks kontaktiks . </s> </p>
<p> <s> Paistis , et Kaisa oskas ka mängida . </s> <s> Metallitaidomies Mehis , keda ta alles äsja autojuhiks ja seega mitte arvestatavaks oli pidanud , osutus silmnähtavalt üksi olevaks , samal ajal , kui enamusel härradest kaasad ühes olid . </s> <s> Ja Kaisa Helena asetas oma õlani palja käe võrratult rauge liigutusega Mehise käevangu . </s> </p>
<p> <s> Seltskond paluti kõrvalruumi , lauda . </s> </p>
<p> <s> Mirjam saatis põletava pilgu Mehisele . </s> <s> Grönholm juhtis teda igatahes täie enesestmõistetavusega laua keskele enda kõrvale istuma . </s> <s> Nimekaarte ei olnud , ja Mehis ning Kaisa sattusid istuma peaaegu nende vastu . </s> </p>
<p> <s> Oli näha , kuidas Mirjam ebales . </s> <s> Talle muidugi meeldis esimese daami roll ja ega tal vist selle võõra ja kaheldamatult palju kõrgema lennuga linnu vihastamise vastu ka midagi polnud , aga Grõnholm ei olnud tema eesmärk . </s> <s> Kui keegi seda üldse oli , siis pigem Mehis . </s> <s> Ta pidas ilmselt saaki omaks ja oli nüüd ärevil , et see kaotsi ei läheks . </s> </p>
<p> <s> Mehist tõmbas hoopis laua vasaku nurga poole , kus istusid Bakonyd , aga ta pabistas selle juures nagu poisike . </s> <s> Ta polnud Leed nii kaua näinud ! </s> <s> Sellest oli oma kakskümmend aastat või rohkem . </s> <s> Täies õies naisest oli selle ajaga muidugi küps eakas daam saanud . </s> <s> Aga ta suuhoid , ta eriline , särav ja arusaav , kõike taipav pilk olid endised . </s> <s> Endine oli ka tunne , et Lee teda põhjani läbi näeb . </s> </p>
<p> <s> Pärast õhtusööki , kui mõisale oli tiir peale tehtud ja rahvas tagasi saalis , ütles Mehis vaikselt Grönholmile , et tema paluks seltskonna nüüd korraks ka oma poole . </s> <s> Tal olevat nimelt vaja Vallele midagi ametilikult üle anda . </s> <s> Kõik ei tulnud kaasa . </s> <s> Kogunes väike salk lähemaid tuttavaid , ka Bakonyd , Jüri Mänd ... </s> <s> Nad kiirustasid üle jahetuulise , sügavasse augustipimedusse mattunud tammi ja sisenesid Mehise pööningule . </s> </p>
<p> <s> Tunnistajate juuresolekul , seletas Mehis , tahab ta sõbrale üle anda ühe maali , millel on kujutatud siinset maakohta ja üht inimest ligi kahe sajandi eest . </s> <s> Ta taris pildi kapi tagant välja , võttis ära paberist katte ja ulatas maali Vallele . </s> <s> Tolle silmad prillide taga olid äkki kahtlaselt säravniisked ja hääl murdus reetlikult , kui ta rootsi , soome ja eesti keelt segamini ajades tänada püüdis . </s> <s> Kohe oli platsis ka arheoloog ja hakkas seletama , kes too polkovniku auastmes rootslane olnud oli , mille peale asusid ligi soomest tulnud mehed . </s> <s> Nemad tahavad ka oma venelasest esiisa näha ... </s> </p>
<p> <s> Asi ei piirdunud aga vaid polkovnikuga . </s> <s> Tõeline trump oli Männil alles varrukas . </s> <s> Teatavasti oli enne , kui need varemed sellel maalil praeguseks mõisahäärberiks kohendati , siinkandis siiski üks Virgina Halli nimeline mõisake asunud ... </s> <s> Polevat suurt midagi kahelda , see mõisamaja on praegugi alles ! </s> <s> Arheoloog vaatas tähendusrikkalt Mehisele otsa ja too mõtles ühe hetke jooksul — kas tõesti tema veski ? </s> </p>
<p> <s> See Neitsi Häärber on kohe siin vastas üle jõe , nimelt möldrimaja ! </s> </p>
<p> <s> Esimesel hetkel võttis muidugi tummaks . </s> <s> See , samuti maakaldele ehitatud ja põhjaotsast koguni neljakordne , kui keldrit ühes lugeda , see tondilossina seest raamas ja ainult ühel korrusel asuva Astori-pere jaoks ikkagi liialt avar ... </s> <s> No jah , möldrile oli see muidugi liiga suur , aga kas see ei võinud ühtlasi ka tööliste majaks olla ? </s> </p>
<p> <s> Mänd seletas — ta leidis mõned viited ja tahtis kontrollida . </s> <s> Nad olid lord Astoriga selle pööningust keldrini läbi uurinud . </s> <s> Kogu hoone on hilisemate vaheseintega tikutoosideks tükeldatud . </s> <s> Seal on olnud vana mõis , isegi mõned raidkivid paistavad krohvi aukudest välja ... </s> <s> Ja see on tõeliselt vana ! </s> <s> Nagu selle aja häärberitele kohane on see ju saarele ehitatud . </s> </p>
<p> <s> Mehis taipas äkki , et tõepoolest . </s> <s> Paisul oli kaks silma , millest idapoolne avanes möldrimaja taha , kus oli paelasundite vahel teine voolusäng , mis nüüd oli ammuilma võssa kasvanud ja rohtunud . </s> <s> Nimelt oli too teine paisusilm juba paljude aastate eest püsivalt suletud . </s> <s> Kui tema ukse alune paisusild ära võtta ja avada ka see teine , oleks Astor tõepoolest oma saarel , mida kummaltki käelt uhuks vahutav kärestik . </s> </p>
<p> <s> Kõik see sööstis hetkega läbi Mehise teadvuse ja tõrjuti kiiresti peitu . </s> <s> Ta ütles liikumatul ilmel — neid asju on targem kunagi omavahel arutada . </s> <s> Ise mõtles kiiruga , et hoidku jumal teda sellise õnnistuse eest ! </s> <s> Üks muinsuskaitsele huvi pakkuv raamas tondiloss ! </s> <s> Mis suur minevik ja kuulsad omanikud sealt ka kõik pärineda ei võiks ! </s> </p>
<p> <s> Mänd aga jätkas häirimatult . </s> <s> Ühtlasi — Virgin ei olnud siiski selle šotlase perekonnanimi , vaid tuletatud hoopis siitsamast paigast , sest klooster oli tõenäoliselt Pühale Neitsile pühendatud . </s> <s> Romantikust mõisnik laenas selle nime , tõlkis oma keelde ja lisas tiitlile . </s> <s> Stetton Morgencroft Virginia Hallist . </s> <s> Arvata võib , et kohalikku Katkuväljat , nagu seda mahajäetud paika võidi kutsuda , ta oma nimesse ei tahtnud . </s> <s> Arvata , et ka see häärber põletati Põhjasõja aegu maha , aga kuna see oli nii massiivne ja kivist , siis andis millalgi taastada . </s> <s> Ja rootslasest polkovnik päris selle teenete eest . </s> <s> Kes ehitas uusklassitsistliku häärberi kloostri varemetele ja kiriku müüride vahele selle vanapiigademaja , see jäägu juba kodu-uurijatele . </s> <s> Tema on ikkagi eelkõige arheoloog ja need mullused sündmused on tema jaoks liialt värsked . </s> </p>
<p> <s> Peagi valgus seltskond juttuhoos inimesi minema ja pööningule jäid peale majaperemehe veel Bakonyd ning proua Grönholm . </s> </p>
<p> <s> Valle öelnud — metallitaidomies . </s> <s> Kuidas seda mõista ? </s> <s> Proua igatahes ei kavatsenud aru sada , et teda siin ilmselt ei tahetud . </s> </p>
<p> <s> Noh , kui juba efektitsemiseks oli läinud ... </s> <s> Mehis ruttas trepist alla ja kohe tagasi . </s> <s> Ta kandis vasakus käes üht riidepalakat ja tõmbas selle seest kiire liigutusega mõõga . </s> <s> Seda see tähendab ! </s> </p>
<p> <s> Ta oli tera kõigepealt habemenoana teravaks ihunud , siis oli ta katnud millimeetri laiuse terafaasi kattevahaga ja ülejäänud pinna kõigepealt hõbetanud , poleerinud ja siis kullanud ning veelkord poleerinud . </s> <s> See oli tuledes nagu kuldne leek , mille lõikeserval säras difraktsioonist tekkinud sinine kiirgus . </s> <s> Kõrgläikeni poleeritud ja kullatud viinapuu lehevanikut kujutav käekaitse ja mahagoniks peitsitud käepide , punasest ehisnahast ilututt ja must poleeritud kivi . </s> <s> Mitte midagi polnud siia enam lisada ega ära võtta . </s> <s> Üksnes tera puhtusest oli endiselt kahju , kuigi graveeritud roosid andsid pisut teistsuguse kuid ka vägagi hea aktsendi . </s> </p>
<p> <s> Kõik tegid muidugi ahhetavaid häälitsusi , igaüks tahtis relva käes hoida , ka naised . </s> </p>
<p> <s> Kaisa Helena Grönholm , näol võidukas ilme nagu Mariannel , tõstis saabli pea kohale . </s> <s> Mirjamit polnud , aga see poos oli ilmselt temale mõeldud . </s> <s> " Kiva ! " </s> </p>
<p> <s> Mehis mainis tasahääli , et garderoobi juures oleks vaja natuke kohendada , millest Kaisa kinni hakkas . </s> <s> Mis tema riietusel siis viga on ? </s> </p>
<p> <s> Mehis plaksatas peaaegu esimese korraga õigest kohast lahti kunstiajaloo raamatu . </s> <s> Delacroix " Vabadus juhib rahvast üle barrikadide . " </s> <s> Ja taipas alles nüüd , et Mariannel pole käes mõõk vaid lipp ja teises püss . </s> <s> Aga Kaisa haaras mõtte ja hakkas nakatavalt naerma . </s> <s> Tol kaunil prantsuse daamil oli nimelt kleit üle rindade maha rullunud , ja ta küsis säraval pilgul , et soovib majaperemees tõesti ... ning kergitas pöidlad õlapaelte juurde . </s> </p>
<p> <s> Jüri Bakony pistis käe viivitades kuldse lehe kuulmesse , sobitas käepidet peos ja adus hetke relva käepärasust ning naeratas vabandavalt . </s> <s> " Niisiis , te usute ikka veel sellesse ! " pomises ta . </s> </p>
<p> <s> Lee võttis terariista hoopis lapiti kätte . </s> <s> Ta näol oli korraga isevärki , natuke nagu salatsev teadjailme . </s> <s> Ta libistas pöidlaga üle tera , veendumaks selle vaheduses . </s> <s> Mehis tahtis hoiatada , kuid ei jõudnud . </s> <s> Ta nägi , kuidas valuilme ja ka rahulolu korraga Lee nägu jumestasid . </s> <s> Terale sigines verepiisk . </s> <s> Kaastunde ja abi tõrjus naine kui tarbetu ja kõrvalise . </s> <s> Mehele jäi mõelda , mida ta kunagine salaarmastus selle vereohvriga pühitses , aga see oli sõnum temale ja see oli oluline ning hea , mõistis ta . </s> </p>
<p> <s> Ja nagu Lee puhul alati , oli ka praegu üks silmapaistev blondiin segamas . </s> <s> Kui nad mõisa peatrepist üles läksid , küsis Lee tasahääli : " Jätkad ? " </s> <s> Ja Mehis vastas : " Oli pikem paus , arvasin , et olen lõpetanud . " </s> </p>
<p> <s> " Ära loobu ! " palus Lee . </s> <s> See oli kõik . </s> <s> Keelpillimuusika võttis neid vastu , saalis tantsiti ja naine noogutas , saatis korraks oma kõikemõistva pilgu . </s> <s> Siis astus Jüri juurde , asetas oma käe selle tõstetud käele ning nad keerlesid valsi helide saatel minema . </s> </p>
<p> <s> Otsekui uimastatud mees pilgutas korraks silmi , ja kui ta taipama hakkas , nägi ta enda ees pead kuklasse kallutavat , raugelt lauge langetavat blondiini , kes sulandus tema kohmakalt sisse võetud tantsupoosi ning peaaegu tõmbas Mehise liikuma . </s> </p>
<p> <s> Põhjus oli siinsamas lähedal . </s> <s> Sihvakas Mirjam ja tema jaoks natuke liiga lühike ning tüse Valle , kes keerutamise asemel valsi põhisamme tehes aegamisi neist möödusid . </s> </p>
<p> <s> Kaisa Helena oskas ja tahtis tantsida . </s> <s> Ta tahtis näidata , kes on selle saali esimene leedi . </s> </p>
<p> <s> Mehis ulatus pikkuse tõttu vabalt üle Kaisa pea vaatama , ja ta püüdis Valle pilku . </s> <s> Too aga üle Mirjami ei näinud , pidi vaatama kord siit , kord sealt poolt mööda kohevast tumedast soengust . </s> <s> Silmsidest ei saanud õiget asja , aga nii palju , kui Mehis mõistis , andis Valle talle kõik volitused . </s> <s> Ausalt öelda — see oli natuke naljakas ja ootamatu ! </s> <s> Hoiatanud siis vähemalt ette ! </s> </p>
<p> <s> Mõne aja pärast , kui Kaisa Helena sagedased retked jookide laua juurde ilmselt Mehiselegi sarvi olid hakanud , mees otsekui unustas veidra situatsiooni . </s> <s> Ta hakkas pisitasa hoogu minema . </s> <s> Mitu aastat abikaasast lahus , jumala ihuüksi ja harjunud munka mängima , hakkas see kaunis napilt riietatud ja järjest enam naisena lõhnav keha talle üha lähedasemana tunduma . </s> <s> Tekib isesugune tunne , sa võid ette kindel olla , et su puudutustele ei reageerita turtsakalt ega tõrjuvalt . </s> <s> Sa tead , et võid astuda veel ühe sammu ja veel ühe ... tead , ja samas ei usu ja see ajendab järjest proovima . </s> </p>
<p> <s> Tantsuvaheks oli kõrvalruumis suur tort , kohv ja konjak . </s> <s> Kogu seltskond valgus sinna kokku meluma . </s> <s> Ja Kaisa sosistas , et ei taha tilgutada konjakit , tema tahaks praegu hoopis ühe korraliku viski . </s> <s> Nad libisesid rahva hulgast läbi ja väljusid sabisevasse , pilkasesse augustiöösse ning sisenesid Virgala Talli , kus lame ja igavlev baarimehe nägu Mehise teadvusele raputas . </s> <s> Ega Kaisagi siia ei tahtnud jääda ja Mehis ütles , et temal on küll kodus viskit , kas ta läheb ja toob ? </s> </p>
<p> <s> Kaisa tuli kaasa , päris enesestmõistetavalt . </s> <s> Mehisele meenus , mis sorti see kunagisse värnitsapudelisse villitud viski tal on , aga nüüd oli hilja vabandama hakata . </s> <s> Ta kallas , asetas lauale ka mineraalvee , kuid naine tõrjus . </s> <s> Ta rüüpas ettevaatlikult ning nautis hetke . </s> <s> " Mikä jyrkkä ! " leidis ta hindavalt . </s> <s> Ta rüüpas klaasi tühjaks ja läks , ning heitis täie loomulikkusega Mehise luksusasemele ja tegi enda kõrvale ruumi . </s> </p>
<p> *** </p>
<p> <s> Ärkamisi võib väga erinevaid olla . </s> <s> On hommikuid , kus su enesetunne ja teadvus lausa anuvad , et sa ei tooks neid päeva kätte . </s> <s> On tavalisi uniseid hommikuid . </s> <s> Ja on säravaid lendutõuse soojast unepesast . </s> <s> Tänane meenutas seda viimast , kaugele noorusesse maha unustatud viisi . </s> <s> Sa avad silmad ja tunned , et keha laulab , ja alles selle järel hakkad meenutama ning jõuad põhjusteni . </s> </p>
<p> <s> Peeglist vaatas vastu seesama nägu mis eilegi , ainult silmadesse oli ahne küsimus tekkinud . </s> <s> Kes ta siis ikkagi ise on ? </s> </p>
<p> <s> Mehis Seppmeister teadis juba ammusest ajast , et tema , nagu muuseas kes tahes , pole iialgi mingi konkreetne " keegi " , vaid üks kõiksusest , maailmaeetrist saatuse tahtel tihenenud ego , mis mingisse kehasse majutanuna on end ise kellekski erakordseks võtnud mõelda . </s> <s> Niipea , kui seda veidi lähemalt uurima hakkad , ilmneb , et ükski punkt sellest kindlast kujutlusest pole vaieldamatu ja tõsi . </s> <s> Kõik on vaid kujutelm , kino , mustkunstniku silmamoondus ... </s> </p>
<p> <s> Ja ometi leidub hommikuid , kus me selles tammises tões kahelda söandame ! </s> </p>
<p> <s> Mees hakkas habet ajama , tegi seda teist hommikut järjest , mis ühe vana eraku jaoks oli tarbetu edevus ja luksus . </s> <s> Tol hommikul ei tulnud talle pähegi , et Soome külalised on ilmselt alles lahkumata , ja läheks ta päikese kätte , oleks üsna loomulik , kui Valle ta hommikukohvile kutsuks . </s> <s> Hiljem , kui see meenus , oli tal korraks kergelt kahju , aga ega ta Kaisat nii väga tahtnudki näha . </s> <s> Liiga selge oli põhjus , mis selle särava blondiini tema voodisse tõi . </s> </p>
<p> <s> Juba pestud ja kammitud , istus ta oma idapoolse akna all hommikupäikeses peegli ees ja pani viivitamisi habemeajamisriistu kokku , kui vastas , üle valgelt mühava paisutaguse käretiku Astorite köögiakna ruudust kilde laiali paisates läbi lendas supipott . </s> <s> Tavaline , mahukas kahe kõrvaga alumiiniumpott , millel porgandite ruuge ja sibulakollane supisaba uhkelt taga . </s> <s> Pott lartsatas kärestikku ja supp jõudis talle seal järele ning koos kiikus see laadung just leppade alla , kui kõrvalruudu kaudu välja lendas elektripliit , ühekohaline keeduplaat , millel juhe nagu lohesaba taga lookles . </s> <s> Mehis jäi vaatama , aga aknast ei tulnud enam midagi . </s> <s> Selle asemel paiskus lahti uks ja katkises öösärgis Õie tormas välja . </s> <s> Oli näha , et ta karjus midagi , kuid kärestik mattis hääle . </s> <s> Mehis ruttas oma uksele , sai selle vaid irvakile lükata , ja üks rind paljas , lendas talle sülle hingeldav , paanikas naine , kes temasse klammerdus nagu koera eest põgenev kass . </s> </p>
<p> <s> Tegemata väljagi naise halast , et aita ja tapab , Mehis lihtsalt seisis . </s> <s> Ning vähese dramatismi tõttu pettunud Õie lendas temast lahti tõukudes läbi klaasesiku ja puges mehe koristamata asemel pea ees teki alla . </s> </p>
<p> <s> Samas oli kohal ka Villu , suu veidi avatud , silmad hajali , hingeldav . </s> <s> Ta tahtis Mehisest mööduda , püüdis sõpra teelt eest lükata , ja kui see vastu punnis , kasutas jõudu , ning seda oli ootamatult palju ühe nii rahuliku inimese kohta . </s> <s> Mehis oli pikem ja sepatööd teinud . </s> <s> Ta haaras ümber Villu vöökoha , tassis ta paisu käsipuule istuma ja küsis , kas peab mehe ujuma saatma . </s> <s> Ise naeris selle juures . </s> <s> Lord rabeles veidi veel , kuid rahunes silmnähtavalt , kui Mehis küsis , kas ta siis tõepoolest pole iialgi midagi kuulnud selliste olevuste kohta , keda naisteks nimetatakse . </s> <s> Mida tema voodisse pugenud naabrinaine siis hetkel õieti kõige rohkem tahab ? </s> <s> Ah ? </s> <s> Ei taipa või ? </s> </p>
<p> <s> Muidugi hakkas olukorra koomilisus kohe Villule pärale jõudma , kui ta kas või sekundi mõelda oli saanud . </s> <s> Ta ei tahtnud seda tunnistada . </s> <s> Tal oli ikka veel pöörane kihu teha prouale natuke kuuma valu , aga Mehis muheles kõrval ja küsis veel lisaks : " Noh , rahunesid ? " </s> </p>
<p> <s> Nad pidasid mõne hetke nõu ja sisenesid siis Mehise pööningule . </s> <s> Tekikuhil liigahtas , ja kui ilmnes , et Villu sinnapoolegi ei vaata , ilmus sealt imestunud nägu . </s> </p>
<p> <s> Mehis pistis käe kapi taha , kobas veidi ja ulatas siis Villule mõõga . </s> <s> Valmina polnud sõber seda veel näinud . </s> <s> Ta pomises imestunult , ta pistis käe lehe kuulmesse ja kergitas tera , tõmbas sellega sähvaka läbi õhu , ja see vuhises tõesti nagu filmis , nii et Lord seda liigutust teises suunas kordas . </s> </p>
<p> <s> Õie tegi kõik , mis oskas , et hirmu väljendada , kuid kahe sammu kaugusel võõra mehe voodis vedelevast abikaasast mõõgaga õhku rapsiv abielumees ei paistnud naist üldse märkavat . </s> </p>
<p> <s> Minutit kümne pärast korjas proua öösärgiräbalad oma lopsakale büstile kokku ja tatsas paljajalu abikaasa kõrval koju tagasi . </s> <s> Mehis teadis , et vähemalt nädal aega ei lenda nüüd selle maja aknaklaaside killuvihma saatel sealt välja mingeid majapidamisesemeid . </s> </p>
<p> <s> Samal ennelõunal valis Mehis kaminapuude virnast meetri pikkuse kuivanud haavarondi ja lõhestas selle kirvelöögiga kaheks . </s> <s> Siis tahus ta kummaltki poolelt üleliigset puitu vähemaks , tõi mõõga ja joonistas selle tera jäljendi kummalegi lõhestatud poolele . </s> <s> Nüüd otsis ta peitli ja puuhaamri ning hakkas terale süvendit raiuma . </s> <s> Kui pakupooled kokku pandud ja mõõk tekkinud avausse vabalt sisse mahtus , viis Mehis selle hoopis kappi luku taha , sest juba olid poleeringul esimesed puutejäljed peal . </s> <s> Veidi mõelnud , tõi ta elukorruselt hakknoa , mis tillukest kirvest meenutas , ajas selle tera vahedaks ja hakkas tulevast tuppe välja tahuma . </s> <s> Kuigi kaugele ta selle tööga minna ei saanud , sest tupe üldkuju tuli anda lõpuks ikka siis , kui pooled juba kokku liimitud on . </s> <s> Et vältida liiga ohtlikku õhukeseks töötlemist , puuris ta mõned markeerimisavad seestpoolt kuni vajaliku seinapaksuseni . </s> <s> Hiljem üldkuju töötlemisel tulevad need augud esile ja ta teab , et peab edasise viimistlusega ettevaatlik olema . </s> </p>
<p> <s> Heast meeleolust ümisedes ja vilet lastes , rassis ta ka pärastlõunal , ning selle juures üllatas teda Mirjami tulek . </s> <s> Mehis oli uskunud , et nüüd ei anna naine tükk aega näole , aga siin ta oli , ja pealegi natuke turtsakas tujus . </s> <s> Mehis oli oma tupepooled seest flanelliga polsterdanud ja kokku liiminud ning pitskruvide vahele kuivama seadnud . </s> <s> Ta vabanes tähelepanu nõudnud tegevusest ja tahtis teada , kuidas eilne pidu lõppes . </s> <s> Polnud ju tema süüdi , et Mirjam end teise mehe käevangu unustas ! </s> <s> Seda ta naisele ka ütles , kui see mainis , et koos minejad enamasti ka koos tulevad . </s> <s> Mees naeris selle jutu peale . </s> <s> Teda nüüd mingiks kahvatuks austajaks vist enam tõesti teha ei anna ! </s> <s> Ta ei viitsinud kuulata ja tähele panna ka paari hammustust blondide ja soomlannade aadressil . </s> </p>
<p> <s> Siin see siis jälle oli ! </s> <s> Selgest haledast südamest võtad armu pärast ühe hirmsasti pidusse kippuva naisterahva kaasa , ja juba on sul tuhat kohustust seljas ning soovitakse , et sa ennast süüdi tunneksid olevat . </s> <s> Ei tea , kelle ees küll ? </s> </p>
<p> <s> Pidades teemat tulutuks , ei hakanud ta sellest midagi arvama , võttis selle asemel tüki messingfooliumi , lasi lihvkettal särama ja kattis vahaga ning palus Mirjamil sellele Saksa kull joonistada . </s> <s> Ta pidi seletama — selline skemaatiline harksaba , millel ükski joon teisega ei ühine . </s> <s> Kõik on üksikud . </s> <s> Natuke tuli ette näidata , siis Mirjam , küll turtsudes , siiski joonistas . </s> <s> Kui siis plekitükk söövitatud ja kattevahast puhtaks tehtud oli , kui selles oli läbivate joontega kujutis , mis vastuvalguses eriti efektselt esile tuli , oli mossitamine selleks korraks ka unustatud . </s> </p>
<p> <s> Tehku natuke kodutööd , soovitas Mehis . </s> <s> Kulle ja kalasid ja näiteks sodiaagimärke võib ju hulgi graveerida ja need lähevad kindlasti mingi aja kaubaks . </s> <s> Neid fooliumitükikesi võib hõbetada ja hõbetraadiga kõrva riputada . </s> <s> Võib ka kullata . </s> </p>
<p> <s> Aga poleks paha , kui oleks oskust ka millegi tõsise jaoks , millel on väärtust rohkemaks , kui pelgalt meeneks . </s> <s> Kindlasti leidub selle tehnika jaoks muidki rakendusi . </s> </p>
<p> <s> Nii ta saigi naisest seks korraks lahti . </s> <s> Tal oli vaja nüüd juba mingit viivitust lubamata oma mõõgakomplekt lõpule viia , ütles ta endale . </s> <s> Ta jättis ütlemata , et naise lähedalolu oli tema jaoks uue tähenduse omandanud . </s> </p>
<p> *** </p>
<p> <s> Lõpuks oli see päev käes . </s> <s> Varasügisesi vihmu ja tuuli , pilvitust , sügisnukrust oli möödunud tema jaoks peaaegu märkamatult , sest ta istus oma müüride vahelises kindluses ja tegi tööd . </s> <s> Tänane hommik päikese ja kõrge taevaga , esimeste kollaste märkidega pargi võrades , oli nagu loodud pidulikuks sündmuseks . </s> <s> Kuigi mees , kes seda sündmust ühtpidi vägagi ootas , seda samal ajal ka hinge põhjas kartis . </s> <s> Eile oli ta siis helistanud ja ohvitserid lubasid kellea kümneks kohal olla . </s> </p>
<p> <s> Nad tulid täpselt , ja tulid kahe autoga . </s> <s> Kaks armeedžiipi , ühes kapten , teises vanemleitnant . </s> <s> Mehis juhatas seltskonna töökotta ja jättis ukse lahti , et hommikuõhku sisse lasta . </s> <s> Ta vaatas ohvitseridele kordamööda otsa ja hakkas jutustama vana anekdooti . </s> </p>
<p> <s> Mees töötanud lapsevankrite tehases . </s> <s> Tassinud detaile ükshaaval koju , et oma lapsele ka vanker kokku panna , aga tee mis sa teed , topi kokku , kuidas topid , ikka tuleb kuulipilduja välja ! </s> </p>
<p> <s> Selle jutu peale avas ta kolukambri ukse ja tõstis lauale Degtjarjovi kuulipritsi . </s> <s> Mis mehed sellisest juubelikingist arvaksid ? </s> </p>
<p> <s> Nagu kõik muudki , läksid ka need kaks kartmatut sõjameest Mehise surmtõsise oleku õnge ja vahtisid nõutult teineteise otsa . </s> <s> Kuid professionaalne huvi pääses võidule , nii et vana plastmassprillidega kapten esimese hooga Degtjarjovi Madseniks arvas . </s> <s> Vaieldi natuke . </s> <s> Degtjarjov küll , aga mingi imitatsioon või näituseeksemplar , sest see pole ju niisuguse relva töötlus , see on kuidagi liiga hea ja sile ja ilus . </s> <s> Üks meestest tõmbas luku tagasi , vaatas ja tõstis pea . </s> <s> Loomulikult taipas ka teine kohe , et relv näeb ainult väljast selline tuttuus välja . </s> <s> Lukukoja põhjas olid selged roostejäljed , nagu igal nii vanal ja kaua kusagil vedelenud torul olema peavadki . </s> <s> Aga ülevaatuse tulemusena otsustasid asjatundjad koos , et see toru teeks veel pauku kui palju ! </s> <s> Ja nende pilk muutus ahneks . </s> </p>
<p> <s> " Nii et see ei lähe ? " küsis Mehis Seppmeister seepeale . </s> <s> " Mis siis ikka ! " </s> </p>
<p> <s> Ta avas kapi ja võttis sealt paberisse mähitud pika kõvera eseme . </s> <s> Ta harutas katte maha ja lagedale ilmus sale , must , ehtsa nahaga kaetud mõõgatupp , mille suuet ehtis kullatud viinamarjakobar . </s> <s> Seejärel tuli kapist lagedale üks hall palakas , millest koorus parafiinõliga immutatud siidipaberisse mähitud saabel . </s> <s> Kui sellegi katted maas olid ja tera flanelllapiga puhtaks pühitud , vajusid ohvitseride näod laia , rumalat naeratust täis . </s> <s> Esimesena sai mõõga oma pihku vana kapten , ja Mehise meelest nägi ta sellega välja nagu karikatuur . </s> <s> Kohmakas tüse prillidega mees , ja käes toretsev , tuleleegina valgust sähviv mõõk . </s> <s> Vanemleitnantki proovis mõõga ära . </s> <s> Too oli sedajagu intelligentsem , et kohe mingit võitluspoosi sisse ei võtnud , vaid enne lugupidavalt mõõga töötlust uuris ja alles siis relva ka käepidet pidi pihku seadis , kusjuures tema võttis hoopiski auvahtkonna võttega tera õla juurde , saluteeris ning naeratas vabandavalt . </s> </p>
<p> <s> Kas relv tunnistatakse vastuvõetavaks , päris Mehis väljakutsuvalt . </s> </p>
<p> <s> Relv tunnistati vastuvõetavaks , kuid meeste ilmesse oli tekkinud murelik küsimus . </s> <s> " Mis see maksab ? " </s> </p>
<p> <s> " Sel ei ole hinda , " ütles Mehis . </s> <s> " Vähemalt ei oska mina seda hinda nimetada . " </s> </p>
<p> <s> Ruumi sigines vaikus , ja siis päris vanemleitnant , kas kuulipilduja on müüa , ja kui , siis mis see maksab ? </s> </p>
<p> <s> Ette teades jutukäike , ei hakanud Mehis Seppmeister ootama , et talle seletatakse relvaseadust , mis selliste riistade omamise ära keelab . </s> <s> Kui ta seda masinat korra juba näitas , siis peab ta arvestama , et jääb sellest nii kui nii ilma . </s> </p>
<p> <s> " Mida härrad pakuvad ? " </s> </p>
<p> <s> Ohvitserid olid kuulipilduja omandamisest vägagi huvitatud . </s> <s> Küsiti areldi — kas ühe armeedžiibi eest siit ukse tagant saab mõõga ja kuulipilduja ? </s> </p>
<p> <s> Mehis kergitas kulme . </s> <s> Ta tahab seda autot veidi näha . </s> <s> Nad läksidki koos välja ja uurisid tükk aega seda kaitsevärvi rohelist ratastega kasti . </s> <s> See tundus kuidagi kahtlaselt uus olevat . </s> <s> Aastatelt vana , aga kulumata . </s> <s> Seda ta ka olevatki , teadsid ohvitserid . </s> <s> Reservilaost kusagilt võetud , kui relvastusest mahaminev mudel , aga täiesti sõitmata . </s> <s> Neile kingitud ja siin kaks aastat garaažis seisnud . </s> </p>
<p> <s> Midagi kostmata läks Mehis töökotta tagasi . </s> <s> Tal pitsitas kurgus ja laugude taga pakitses kahtlaselt . </s> <s> Ta oli sellesse mõõka valanud kogu oma hinge . </s> <s> Kõik alandused , solvangud ja kibestumised läbi kogu ta elu olid taas silme ette kerkinud . </s> <s> Aleksander Lipa oma jalgratas-tankiga , kes võis lihtsalt maanteel ema juurde astuda ja pärida : " Sinu poiss ? </s> <s> A kes isa on ? " </s> </p>
<p> <s> Kuhu see tohman lõpuks kadus ? </s> </p>
<p> <s> Partisani Iida ratsapiitsaga algklasside õpilasi lumes ja poris orjatööle sundimas . </s> </p>
<p> <s> Kägistav hirm igast võõrast , kes vaid suvatses teelt koolimajja pöörata , kuigi mõni neist osutus ka julgeks ja ausaks ... </s> </p>
<p> <s> Ermade maadligi mõttemaailm , mis teda aastakümneid alandanud oli ... </s> </p>
<p> <s> Armukadedus ja hingevaev naisest , kes isegi ei taibanud seda , kui palju ta mehelt õppida oleks võinud ... </s> </p>
<p> <s> Aga seal olid ka meeletu kire ja valusa läheduse tunnid , olid lapsed , kõik nendega seonduv , nii rõõm , mure kui kannatused ... </s> </p>
<p> <s> Olid laguneva ühiskonna ja rikkuste ahnitsemise aastad , kus järsku selgus , et ilma malakahirmuta kujutab üks osa sellest rahvast lihtsalt tõprakarja , ilma mingi moraali ja väärikuseta ... </s> </p>
<p> <s> Üllas kohtumõistjakuju oli aina kusagil alateadvuse piiril kangastunud , nii palju , kui sellest ühiskonnast võrsunu skepsis seda üldse veel säilitada lasknud oli . </s> <s> Ta oli sellele kohtumõistjale instrumendi valmistanud , ta teadis seda täpselt , kuigi ei sõnastanud nii . </s> <s> Ta teadis selle tõelise teadmisega , mis ei ahenda teadmist sõnade piiratud tähendustega maailma . </s> </p>
<p> <s> Mehis Seppmeister oli kindel , et ta ei müü seda relva . </s> <s> Nii ta just ütleski . </s> <s> Selle džiibi eest saab täpselt kuulipilduja ja kõik ! </s> </p>
<p> <s> Meeste ilmed läksid pilve ja protest oli keelele tõusmas , kui meister jätkas . </s> </p>
<p> <s> " Mõõka ma ei müü , päris kindlasti mitte ! </s> <s> Mõõga ma kingin Kaitseliidule , tingimusel , et see jääb organisatsiooni omandusse , kusjuures ma leian , et Kaitseliit võib seda aurelva loovutada oma liikmetele määratud või määramata ajaks . </s> <s> Minu tingimus on siiski , et relvana seisaks see mõõk arvel Kaitseliidus ! " </s> </p>
<p> <s> Ta tahtis teada , kas see on vastuvõetav , ja ta ei saanud aru ohvitseride imelik-kavalatest ilmetest . </s> </p>
<p> <s> See oli vastuvõetav . </s> <s> Nad oleks selle tegelikult iseenesestmõistetava klausli peaagu ära võinud unustada . </s> <s> Loomulikult ei kingi nad seda relva päriselt ära ! </s> </p>
<p> <s> Mehis lootis , et temas mühav erutus välja ei paista . </s> <s> Ta avas veel ühe kapiukse ja tõstis lauale lameda ja pika nahkkattega kohvrikujulise vutlari . </s> <s> Selle põhjas oli ühes otsas punasest siidist aas ja teises kaks samast siidist linti . </s> <s> Ta torkas mõõga tuppe ja asetas tupe kohvri põhja , otsaga läbi aasa . </s> <s> Siis sõlmis ta käepideme lähedal kinni lindid . </s> <s> Kuldsed viinamarjad ja kuldne leht . </s> <s> Kaunilt kaarduv must tupp ... </s> <s> See oli nagu matus , hetk enne kirstu sulgemist . </s> </p>
<p> <s> Veel oli vaja sahtlist otsida vatmanileht , millele Mirjam oli puulaastust plakatsule abil kirjutanud : </s> </p>
<p> <s> " Mõõk " KULDNE ROOS " </s> </p>
<p> <s> Meister Mehis Seppmeister " </s> </p>
<p> <s> Teisel küljel oli väiksemas , tavalise sulega tušikirjas : " ( au ) mõõk , kullatud , graveeringutega , tk. 1 , " ja veel natuke lepingust , kõik kokku paroodia . </s> </p>
<p> <s> Veel vahetati aktiga vastuvõtmise allkirjad ja seejärel ulatas vanemleitnant mingid dokumendid ning džiibi võtme . </s> </p>
<p> <s> Meeste lahkumist Mehis hiljem ei mäletanud . </s> <s> Ta leidis end istumas oma elukorrusel , kodukootud viski viimane sorts klaasiga pihupesade vahel ja ümisemas mingit vana , lapsepõlveaegset lauluviisi . </s> </p>
<p> <s> Kui ta siis hiljem pabereid uurima hakkas , selgus , et need olid ühe pealinna autopoe dokumendid , selle kohta , et Mehis Seppmeister on selle džiibi sealt ostnud . </s> <s> Isikukoodki oli õige . </s> <s> Ja alles tüki mõtlemise järel tuli pähe , et loomulikult olid ta andmed ju lepingu sõlmimise ajal Kaitseliitu antud . </s> </p>
<p> <s> Niisiis , nad lootsid saada mõõga džiibi eest ja said mõlemad , nii mõõga kui kuulipilduja . </s> <s> Seda nad muhelesid ! </s> </p>
<p> <s> Ei , nad said kuulipilduja , teadis meister . </s> <s> Mõõk ei olnud ostetav . </s> </p>
<p> *** </p>
<p> <s> Paistis , et ta oli üle saanud . </s> <s> Ta polnud seda taibanud kohe , mõõga valmimise järel , oli imestanud , kust tuli see tahtmine muljet jätta ja kuidas ta ikka neisse eale sobimatutesse olukordadesse sattuma hakkas . </s> <s> Kui auto koos ta mõõgaga silmist kadus , oli ta jooma kukkunud , aga järgmisel päeval ärkas ta kerge enesetundega . </s> <s> Kõik alandav ja ülejõu valus oli koos selle relvaga minema saadetud , mõistis mees imestunult . </s> </p>
<p> <s> Oli ka tükk asjaõiendamisi . </s> <s> Ta pidi maakonda sõitma autot arvele võtma . </s> <s> Ühtlasi oli vaja sõlmida uus leping elektri asjus . </s> <s> Talle oli tehtud tulumaksu ümberarvestus ja ta sai raha tagasi . </s> <s> Ja kõike muud sellist . </s> <s> Kõige selle juures nautis ta täiel rinnal autoomaniku rõõme . </s> <s> Tal polnud kunagi oma autot olnud . </s> <s> Ta oli küll alati autot juhtinud , enamasti tööl just samasuguseid , kuigi kohmakamaid UAZ-e , vahel ka Tiiu sõiduautosid . </s> </p>
<p> <s> Nüüd ükskord oli tal oma käru , ja pealegi selline , millist ta nimelt soovis . </s> <s> Veidi rohelist mõtteviisi oli temalgi kui paratamatult intelligentsel inimesel küljes , ja rohelised usuvad , et kui autot üldse taluda , siis olgu ta vähemalt kole ja ebamugav . </s> <s> See kast nimelt oli nii kole kui ebamugav , nagu tõeline armeedžiip seda olema peabki . </s> <s> Muide , see võimaldas minna metsa , sohu ja karjääridesse , mererannale ja kuhu tahes . </s> <s> Näis , et nagu kuukulgur , oli seegi masin mõeldud liikuma seal , kus liikumine mõeldav ei ole . </s> <s> Ja Mehise romantikuhing nautis seda täiel määral . </s> </p>
<p> <s> Sügava üllatusena , mida vaid kusagil põhjasetteis hägustas skepsis , taipas mees kord pankranniku nukil seistes , paljapäi sügistuules ja kauguste panoraami nautides , et tõepoolest polegi veel kõik lõppenud , et ees ootab veel tubli tükk elu . </s> <s> Kas ta pidi seda ikka tõesti uskuma ? </s> </p>
<p> <s> Aga kus ta ka ei käinud , lõpuks jõudis ta paratamatusena ikka tagasi Alepõllu koolimaja juurde . </s> <s> Ta tahtis kogeda , kas ka nüüd tekitab see maja temas ängistuse ja alandustunde . </s> </p>
<p> <s> Üks vana , mahajäetud koolimaja oma tolmu ja haisuga , lohku tallatud trepiastmetega , mõnes klassis metoodiliselt segi paisatud ja lõhutud koolipingid ... </s> </p>
<p> <s> Kui ei taha , siis ei ründa sind mälestused , seda ta koges . </s> <s> Ta soovis veel üht proovi , ta mõtles end väikeseks poisiks , kes läheb direktori korterisse nende pojapojaga mängima . </s> <s> Kas julgeoleku ohvitseri meenutamine temas ka enam kaitsetuse ja hirmu elamusi esile ei kutsu ? </s> </p>
<p> <s> Üksvahe oli ta seal peaaegu omapere laps olnud , sest teisi lapsi ju õpetajate poolel tollal polnudki . </s> <s> Venno oli talle väikevenna eest . </s> </p>
<p> <s> Talle tuli meelde see ülitõsine ja vanainimeselikult arukas laps , kelle isa oli trellide taga ja ema ta peaaegu hüljanud . </s> <s> Valner tõi pisipõnni oma juurde . </s> <s> Võttis pool aastat aega , kuni andis lehtsabast emme kooli vanempioneerijuhiks tööle tuua . </s> <s> Tolle naise tempe mäletas Mehis senini . </s> <s> Tõeline tõmmu kaunitar võrgutas parema puudumisel vanemate klasside poisse ja elas kodust väljapoole , juhatas laulukoori , tegi rahvamajas näiteringi ... </s> <s> Poiss oli harjunud , et temast keegi ei hooli , ja seda enam ta Mehisesse kiindus . </s> </p>
<p> <s> Niisiis , seesama kõrvaluks . </s> <s> Mees vajutas lingi alla ja oli valmis pettuma , kogedes , et lukk on kinni keeratud , kuid uks avanes nagu kõik muudki uksed selles tondilossis . </s> <s> Ja mingi teistsugune lõhn lõi talle vastu . </s> <s> Hämaras esikus vedeles riidekodinaid ja jalavarje . </s> <s> Ja köögiuksel , mis oli poolavatud tabas Mehist nagu kaikahoop . </s> <s> Üks must , habemesse kasvanud vanamees vahtis talle suurte , heitunud , peaaegu nutul silmadega vastu . </s> <s> Seal oli toidujäätmetes laud ja paistis raudvoodi jalgots . </s> <s> Sellel vanamees istuski , ilmselt üles karanud lõunauinakust . </s> </p>
<p> <s> Peast segane , pomises Mehis mõne vabanduse ja taganes kiiruga välja , astus alla trepist , mida ta teadis , et tõepoolest enam kunagi ülesminekuks ei kasuta . </s> <s> Alles väljas toibunud , istus ta autosse ja kiirustas ära sõitma . </s> <s> Arvatavasti saatsid aknast teda need sinihallid ja nagu äraeksinud või leinavad silmad . </s> <s> Wiegand — mõtles ta . </s> <s> Siiski mitte . </s> <s> Pooltki mitte nii tahmane ja palju noorem . </s> <s> Mees polnud veel hallikski läinud . </s> <s> Kus ta seda nägu küll varem kohanud oli ? </s> <s> Ta ütles endale , et arvatavasti poes , kus mujal ! </s> <s> Virgala poes käisid loomulikult ka Alepõllu inimesed . </s> </p>
<p> <s> Hämming alles hinges , tahtis ta seda muljet kellegagi jagada , et selle kummituslikust mälestusest vabaneda . </s> <s> Saad ära rääkida , ja juba mäletadki sa neid sõnu , millega end väljendasid , mitte niivõrd elamust ennast . </s> <s> Ja oli ka põhjust sinna minna . </s> <s> Ta keeras väljavaheteele , ja peagi oli Ando kunagises väravas . </s> </p>
<p> <s> Miski ei säili muutumatuna . </s> <s> See lapsepõlve mängukoht , kust ta igat viimast kui peenrajuppi ja puuraiumispakku mäletas , oli peaaegu tundmatuseni muutunud . </s> <s> Majale oli laudvooder pandud , ja klaasveranda oli sellele siginenud . </s> <s> Kõik seegi juba aastate eest ja vastavalt päevinäinud välimusega . </s> <s> Üle kõige laotus üksiku mehe elamise lohakuse vaim . </s> </p>
<p> <s> Eemalt vaadates Ando ise , aga kui juurde astus , siis selgus , et üks sarnane , aga palju noorem mees vaatas korra ja tuli vastu , jäi otse auto ukse ette seisma , takistades Mehisel väljuda . </s> <s> Tema vaenulik ilme oli ootamatult otsustav . </s> </p>
<p> <s> " Mida kurat sa siit otsid ? " </s> </p>
<p> <s> " Vabandust , " ütles Mehis . </s> <s> " Me ei ole vist tuttavad ! " </s> </p>
<p> <s> " Keera oma haisukäru ringi ja anna minna , ma soovitan ! " </s> </p>
<p> <s> Üks teine mees oli ilmunud trepile ja huikas sealt : " Kes tuli ? " </s> </p>
<p> <s> Noorem mees sülitas ja astus sõna lisamata minema ning peagi sisenes majja , tõmmates ukse kõva mürtsuga kinni . </s> </p>
<p> <s> Niisiis oli see Ando retsidivistist poeg , taipas Mehis viivu hilinemisega . </s> <s> Ta oli tollest kuulnud , oli öeldud , et on jälle väljas , ja küllap keerab varsti midagi kokku ... </s> </p>
<p> <s> Nüüd surus ta lapsepõlve mängukaaslase kätt ja vabandas , et tuli vaid juhuslikult läbi , kunagi pole tõsisemaks jutuks mahti olnud . </s> <s> Tuppa minemast ta keeldus . </s> <s> Noormehel paistis paha tuju olevat , lisas selgituseks , ja mingi parastav naeratus käis üle Ando kaunis lömmis näo . </s> <s> " Teise silmad just paistetasid tagasi , käis kuu aega ringi nagu hiinlane . " </s> </p>
<p> <s> Mehis tundis tema kõrval oleva inimese väljendusviisi liiga põhjalikult , et mitte öeldu tähendusrikkust taibata , ja peaaegu samal hetkel oli tal ka selge — see öine peksja , kes temalt võtmega lagipähe sai ! </s> <s> Kui õrnal häälel ta ohata oskas ! </s> <s> Samuti taipas Mehis , et Ando ei ole tema peale juhtunu pärast pahane . </s> <s> Talle oli selle tühise viivu jooksul selge korraga nii palju asju ! </s> <s> Ando oli küll kolm korda seestpoolt trelle vaadanud , aga need olid olnud tavalise sotsialismiaegse äraajaja lood . </s> <s> Näpud olid tal juba lapsena pikad , miks siis ei pidanud talle kord tonn tsementi , kord koorem laudu ette jääma , kui ta ehitusmees oli . </s> <s> Tema poja lood olid teissugused . </s> <s> Üks julm vigasekspeksmine , üks röövimine , veel midagi selles vaimus . </s> <s> Polnud ime , et see , mitte just lõpuni hukas hing , poja siniseid silmaaluseid parastas . </s> </p>
<p> <s> Nad istusid saepukil , just nii nagu vanasti , ja Mehis rääkis äsjasest elamusest koolimajas . </s> </p>
<p> <s> Ando kuulas , silmad kaugusse pööratud . </s> <s> See oli natuke kurb naeruvine , mis ta põski puutus , väike teadjanoogutus . </s> <s> Venno , jah , elavat seal juba mõnda aastat . </s> <s> Mis seal viga on — vesi õuel , majatäis mööblit , mida kütta ... </s> </p>
<p> <s> Venno ? </s> <s> Mehis ei uskunud . </s> <s> Venno ? </s> <s> Valnerid kolisid ju ära ! </s> </p>
<p> <s> Jah , Valnerid kolisid ära küll , aga üks tuli siia tagasi ja elab koolimajas , oma lapsepõlvekodu köögis . </s> <s> Jumal teab , millest ta elab , sest pensioniaeg pole veel täis ... </s> <s> Vargil ei paista käivat . </s> <s> Jalutab metsas ja vaatab taevast , kellegagi ei räägi ... </s> </p>
<p> <s> " Nagu Wiegand ! " ütles Mehis , ja Ando ei saanud aru . </s> <s> Kas oli võimalik , et ta ei mäletanud ? </s> <s> Kui palju kordi oli ta ju ise vanale sepale käkki kokku keeranud , tolle korstna otsa klaasitükki pannud , et suits välja ei käiks , kaevu kuiva rohtu puistanud ... </s> <s> See oli tal lausa haigus olnud ! </s> </p>
<p> <s> Ah jaa , jaa , Wiegand ! </s> <s> Pikkamisi tuli see erak Andole meelde . </s> <s> Kui kaua sellest mööda on ! </s> </p>
<p> <s> Mehis testis sõbra mälu teises küsimuses . </s> <s> Mis sai sellest kuulipildujast ? </s> <s> Oli võimatu , et Ando ka seda ei mäletaks . </s> <s> Ja ta mäletas suurepäraselt . </s> <s> Ah sellest , mille nad kuuse otsa ära peitsid ? </s> <s> Tema äris selle pärast Sündeva-poistele maha . </s> <s> Mehis läks ju minema , ja ega ta vist suurt hoolinudki sellest torust . </s> <s> Ta oli kuulipilduja eest Mauseri saanud , selle päris ehtsa komissarimauseri , mis on nagu noor suurtükk , see , millel padrunisalv on eespool päästikukaitset ... </s> </p>
<p> <s> Mehis jäi tükiks ajaks vagusi . </s> <s> Alles pingsa mõtlemise peale mõistis ta pärida — oli see toru hästi säilinud ? </s> <s> Ta tahtis teada , kas Ando oli selle ise puu otsast maha toonud , kuid ei saanud otse küsida . </s> </p>
<p> <s> Mis pidi paari aastaga siis juhtuma ! </s> <s> Toru oli hästi sisse õlitatud ja pakitud . </s> <s> Täpselt samasugusena oli Ando selle ka maha toonud . </s> <s> Davott olevat olnud veel päris värske , nii et tal oli vaja vaid kaltsuga puhtaks pühkida ja võiski Sündevad vaatama kutsuda ... </s> </p>
<p> <s> Tõtt öelda ei osanud Mehis selle jutu peale enam sõnagi lausuda . </s> <s> Ta oli tahtnud tunnistada , et tema oli võtnud ja relvaga tulusa äri teinud , aga kuidas oleks ta seda saanud nüüd teha , ilma , et Andot selle samaga valetajaks tembeldanud poleks ? </s> </p>
<p> <s> Ando seejuures ilmselt ei valetanud . </s> <s> Milleks ometi ? </s> <s> Vaevalt oleks temagi võinud uskuda , et see tapamasin neis hoiutingimustes sedavõrd hästi säilib ? </s> <s> Aga kui see , mida ta rääkis , tõele vastas , siis , jumal hoidku , kuidas sai sama puu otsa teine või olgu et seesama relv tagasi sattuda ? </s> </p>
<p> <s> On asju , mis on tõest olulisemad ! </s> <s> Poisist peale oli Ando pidanud elama teadmisega , et küla peab teda äratõugatuks . </s> <s> Paremini ei läinud tal ka elus , kui kohtulugusid ja poja elukäiku arvestada . </s> <s> Ta oli Mehise ees , kuni veel poisike oli , tähtsat meest mänginud . </s> <s> Nüüd sõltus tema enesetunde viimane räbaldunud jäänus sellest , kas Mehis ta juttu tõsiselt võtab . </s> </p>
<p> <s> Ah jaa ! </s> <s> Mehisele tuli meelde — kas see TT , see Lordi tukk on poisi käes ? </s> <s> Ta nõksatas peaga maja poole . </s> <s> Aga Ando ei teadnud . </s> <s> " Oota , ma küsin ! " </s> </p>
<p> <s> Mehis teadis , et viibib keskkonnas , kus mõned mõisted omavad teistsugust sisu . </s> <s> Peksmine , näiteks , loata relvaomamine ka muidugi ... </s> <s> Teda valdas naljakas tunne , kuni Ando majas oli ja aeg sellel õuel näis paigal seisvat . </s> <s> Siis tuli vanamees ja ulatas Mehisele püstoli , hoides ise seda toru pidi peos . </s> </p>
<p> <s> Mehis võttis relva vastu . </s> <s> Ta eemaldas kasseti , mis osutus laetuks . </s> <s> Siis tõmbas ta kelgu lõpuni ja raputas , aga padrunit ei pudenenud sülle . </s> <s> Suunanud toru taevasse , vajutas ta päästikule . </s> <s> Kukk klõpsatas , nagu olid nii palju kordi tühjalt klõpsatanud paljude püstolite kuked siinsamas saepukil istudes . </s> </p>
<p> <s> Mehis pistis kasseti tasku , relva aga jättis kätte , kuna tobe oleks olnud seda vöö vahele toppida , taskusse tukk aga ei mahtunud . </s> </p>
<p> <s> Tule jälle ja tule nüüd sina ise ... ja mida kaks vana mängukaaslast ikka ütlevad , kuigi teavad , et nad arvatavasti kunagi enam ei kohtu ... </s> </p>
<p> *** </p>
<p> <s> Astor ja Grönholm ajasid rondeeli ukse juures juttu ja kui Mehis oma džiibi kuuri ette keeras , tulid sõbrad seda vaatama . </s> <s> Eelkõige tundis huvi muidugi Lord , aga ka Grönholm . </s> <s> Niipalju oli isegi selles läbi ja lõhki humanitaarlases poissi säilinud . </s> <s> Ise küll korralike autodega maast-madal harjunud , näis temagi selle koleda aga väga võimeka monstrumi sisikonnast selget pilti saada soovivat . </s> <s> Mehis avas kapoti , ja kui mehed seal juures rinnutasid ning hoolega tarkusi vahetasid , pistis ta käe tasku ja tõi välja Tokarevi püstoli kasseti . </s> <s> Teise käega kobas ta armatuurilaekast tuki ja pistes ka parema käe ukseavast autosse , torkas kasseti püstolisse . </s> <s> Siis läks ta , kätt selja taga hoides meeste juurde , rääkis nendega mootorist ja roolivõimendist ning lükkas jalaga Lordi tööriistaportfelli natuke eemale . </s> <s> Mehed nautisid alles ikka masina võlusid ja Mehis tõstis selle vahariidest koolikoti üles , avas luku ning kaevas käe püstoliga peitlite , tangide ja haamrite alla , kõige põhja . </s> <s> Ta sulges uuesti portfelli ja pani koti auto lähedale maha , liitudes uuesti tehnikahulludega . </s> </p>
<p> <s> Pärast seda kutsus Grönholm tema ja Astori mõisa . </s> <s> Neil jäänud üks arutelu ennist pooleli . </s> </p>
<p> <s> Amfilaadi portaalidel kordus päisliistu keskel kõikjal üks ja sama reljeefne lillornament . </s> <s> Aga mõne ukse kohal oli see osaliselt katki , teisal lihtsalt paksu värvikihi all ja koidest puretud . </s> <s> Mõisa tisler oli need päisliistud teinud kaselauast , mis on loomulikult koikartlik . </s> <s> Motiiv ise pärinevat Atikast , seletas Grönholm . </s> <s> Nemad arutanud Astoriga , kas mitte kõik need uuendada . </s> <s> Ja kui seda teha , siis millisest puidust , kas peitsi ja laki , polituuri või värvi alla ? </s> <s> Ja kes teeb ? </s> </p>
<p> <s> Mehis teadis , miks Grönholm seda temalt küsib . </s> <s> Ta kahtles Villu võimekuses , tahtis Mehise arvamust kuulda . </s> <s> Noh seda kuulda anda ei maksnud midagi ! </s> <s> Las Lord nikerdab ! </s> <s> Tema asjassesuhtumise juures pole loomulikult mingit riski , et ei tuleks toime või vusserdaks ära . </s> <s> Mehel oli teenistust hädasti vaja . </s> </p>
<p> <s> Villu enda seisukohalt vaadates oli asi teistpidi oluline . </s> <s> Tema oli lastekodu viimaste kasvandike hulgast , ja see maja oli tema lapsepõlvekodu . </s> <s> Ta elas selle heitlikule saatusele täie hingega kaasa ja oleks ka tasuta nõus olnud oma töövaeva sellesse matma . </s> <s> Mehis teadis seda , ilma et oleks lasknud sõbral sel delikaatsel teemal kunagi rääkida . </s> <s> Nemad , kodutud , pidasid neid süngeid kasvatusasutusi siiski oma ainsateks kodudeks ja tulid ikka ning jälle , ka küpses eas , tagasi , vaatama ja ennast näitama , rääkima kunagiste kasvatajatega , südant puistama ja julgustust saama . </s> <s> Siinne lastekodu lõpetas kaheksakümnenda paiku , ja enam polnud neil heidikutel kuhugi tagasi pöörduda . </s> <s> Nad võisid küll tulla , kõndida pargiradu mööda , pilk äraspidi ja suul valus naeratus . </s> <s> Nad võisid ka üles otsida mõne söögitädi või koristaja ... </s> <s> Kasvatajad olid läinud , need aseemad , kes omi jõnglasi ka siis veel kuklast paitasid , kui need ammuilma üle pea olid kasvanud , ja seda paitust ei asenda inimesele mitte miski . </s> </p>
<p> <s> Kui Lord oma avastamata üllatusega portfelli käe otsas tirides minema oli läinud , viipas Valle naabrimehe kabinetti astuma , aga Mehis viivitas veidi . </s> <s> Saates pilguga kaugenevat koolikotti , mõtles ta , kas Lord taipab , kust üllatus pärit ? </s> <s> Need , kes relva tõepoolest vajavad , ei saa loomulikult selle käikulaskmisega ealeski hakkama . </s> <s> Olgu tal vähemalt veidi kindlam enesetunne ! </s> </p>
<p> <s> Valle osutas toolile ja avas lukustatud kapi ning võttis sealt kauni vaasi kujulise kristallpudeli . </s> <s> Küllap ta aimas , miks Mehis viimasel ajal eemale oli hoidnud , ja ta tegi nüüd lihtsa teoga selgeks , et nii see just mõeldud oligi . </s> <s> Vaenlasele või ka kõigest vastumeelsele inimesele ei pakuta konjakit , mis maksab terve varanduse ja mis peremehele endalegi maitseb , nii et lausa kahju on jagada . </s> </p>
<p> <s> Mehisele meeldis see uus mood — juua konjakit suurest , peaaegu limonaadiklaasiks sobivast pugujast pokaalist , loomulikult põhja peal paras sorts , aga klaas ise selline , et pista või nina ka sisse . </s> <s> Ta sulges silmad ja kuulas mõisahärra kõrgevõitu häält rääkimas . </s> <s> Mänd olevat lausa fanaatiline arhiivides kaevaja . </s> <s> Tal olevat käes oma neli-viis vihjet selle paiga varasema ajaloo kohta , neist üks täiesti vaieldamatu . </s> <s> Oligi kaupmeeste-munkade kindlusasula ja ilmselt ka klooster . </s> <s> Vähemalt seni võib seda teavet tõestatuks pidada , kui veel mõnda sarnast paika kusagil lähikonnas ilmsiks ei tule . </s> <s> Ja ka nimetu polkovniku lugu hakkavat klaaruma . </s> <s> Olevat tõepoolest keegi Grönholm , tegelikult kirjades küll ????????? , kes lõpetanud Peterburis junkrutekooli ja teeninud mingis nimelises polgus , olnud sõja alguses leitnant ning ülendatud kahe haavatasaamise ja erakordse vapruse eest peale Leipzigit alampolkovnikuks , ja see härra kantud esimese omanimelisena balti aadlimatriklisse , kuuldavasti ennistatud tema paruniseisus , mille kohta härral Rootsist tõendeid miskipärast raske hankida olnud , ning talle omistatud 1814. aastal Katkofeldi nimeline pärusmõis teenete eest Vene impeeriumi kaitsmisel . </s> </p>
<p> <s> " Mille peale me praegu joome ! " ütles Mehis kaunis tuhmi häälega . </s> <s> Tal oli Valle ees ikka veel ebamugav . </s> </p>
<p> <s> Ta oli hakanud juba päris tüki aja eest taipama , et see natuke pingviini meenutav heasüdamlik inimene pole hoopiski nii lihtne ja eluvõõras , nagu see pealt paistab , et sellel mehel on viisiks omi asju ajada kaunis keerulisi ja kaudseid teid pidi ning teha seejuures nägu , et ta ise üldse aru ei saa , kuidas see kõik kokku küll just nii välja kukub . </s> </p>
<p> <s> Too helevalge ime ei tule siia kolkasse kindlasti ennast elusalt matma . </s> <s> Tema pole ka rahvuselt rootslane ja neil kahel rahval paistab teine-teise suhtes üsna keeruline olevat ühist keelt leida . </s> <s> Tänapäeval , kus lahutus nii igapäevaselt lihtne on , võib Valle tempudest arvata , et tal äkki kohtu jaoks tarvis läheb kuhja vaieldamatuid patutegusid , mis blondile osaks saavat varandust tublisti kahandada aitaksid . </s> <s> Nii näis see olevat , sest milleks muuks need kolm tõsi-soliidset härrat siis tolles auvahtkonnas kaasas olid ? </s> <s> Miski peale Vene polkovniku portree ei paistnud neid huvitavat ... </s> </p>
<p> <s> Igal linnul oma laul , mõtles Mehis ja pilutas silmi ning uuris lihtsameelselt naeratavat kunstiteadlast . </s> <s> " Skool ! " ütles ta . </s> <s> Üldiselt talle siiski ei meeldinud lasta end manipuleerida . </s> </p>
<p> *** </p>
<p> <s> See auto sobis maanteel kiirusele seitsekümmend kuni kaheksakümmend kilomeetrit tunnis . </s> <s> Võis ka kiiremini , aga siis hakkasid kummid kangesti ulguma . </s> <s> Ta oli uste külgkardinad ära jätnud ja sügisene tuul käis vabalt läbi . </s> <s> Lohmakas tolmumantel , mille ta aasta tagasi ostnud oli , et see teelist vihma eest kaitseks , käis täiesti asja ette . </s> <s> Toonitud esiklaasi asemel teenisid suurepäraselt päikeseprillid . </s> <s> Ta tundis end kuninglikult , ja las need mööda sööstvate suurte asfaldihaide reisijad pealegi vaatavad põlglikult . </s> <s> Tegelikult kadestab teda nii mõnigi neist , teadis Mehis Seppmeister . </s> <s> Sest džiibid on moes , sellised jõhkrad , utilitaarsed kärud veel eriti . </s> <s> Selle juures on tõelise macho-mehe hõngu ! </s> </p>
<p> <s> Põrgusse mood ! </s> <s> Kogu ta elu oli see sõna pahupidi pööranud . </s> <s> Ta oli isa poolt pärit ehtsast eesti talust . </s> <s> Seal ei teatud moest mitte õhkugi . </s> <s> Riie käis nii kaua seljas , kui lõpuks enam sõnnikuveole ega rehepeksule ka ei kõlvanud . </s> <s> Siiski ei visatud seda ära , vaid temast sai teistele riietele lappi võtta . </s> <s> Jalavarjudega oli sama lugu . </s> <s> Kui pastel või saabas enam varbaid ei varjanud , rändas ta sahvri laele , kust vajaduse korral lappi või olgu siis kanaaia väravale hingedeks naharibasid lõigata andis . </s> </p>
<p> <s> Tema lapsepõlve aegu olid moest juba mingid märgid olemas . </s> <s> Kooliskäimiseks võis valida , kas ema ostis Spartaki või Dünamo dressi , tennised või pööratud nahast sussid . </s> <s> Neid viimaseid kandsid nõukogude aja lõpus hea meelega paadialused . </s> <s> Igatahes ei olnud seda muret , et James-teksad ei kõlvanud , vaid pidid olema Wranglers või Strauss või ... </s> <s> Ja tossudest , nii palju , kui Mehis oma laste puhul mäletas kõlbasid Adidased ja Niced , või kuidas see just oli ? </s> </p>
<p> <s> Mida vingemaks läksid püksitagumikele kleebitud nahklapid , seda vähem oli riietuses veel ehtsat Metsiku Lääne robustsust alles . </s> <s> Need reklaamplakatite helehallide kaabudega kauboid , hambad nagu närimiskummi reklaamil , olid nii imepuhtakesed ja võltsid , et polnud kindlasti lehma kunagi käeulatusse saanud . </s> <s> Kõik oli surrogaat , nii hilbud kui mehed ise . </s> </p>
<p> <s> Me olime oma äraõitsenud sotsialismi halluses neist rahuldamata isudest nii vaevatud , et kaotasime lõplikult kriitikameele . </s> <s> Mehis oli ju isegi ekraanilt silmadega õginud autosid ja linnavaateid , kui veel vähe noorem oli . </s> <s> Tal polnud põhimõtteliselt midagi ei stiilse riietuse ega jõuka elujärje vastu . </s> <s> Ainult ta polnud üldsegi nõus vahetuskaubaga , mille eest see kõik lõpuks kättesadavaks muutus . </s> <s> Selleks hinnaks osutus vaimne nivelleerumine , isiksuse allakäik . </s> </p>
<p> <s> Tema oma poegki istus mürglipilti vaadates , suu lahti , nagu hooldekodu elanik . </s> <s> Et on ikka riided ja autod ja relvad — seal , välismaal . </s> </p>
<p> <s> Seal välismaal oli ka nälg ja taudid ja massiliselt surevad keppjalgadega ning pundunud kõhtudega neegrilapsed . </s> <s> Ja tema oma tütar võitles juba mitmendat aastat arengumaade viletsusega , kusjuures abi , mida Lääs sinna saatis , muutus kullatud paleedeks , isiklikeks reaktiivlennukeiks ning Kalašnikovi automaatideks eraarmeede käes — nende huvides , kes seisid abi mahalaadimispaikadele lähemal . </s> </p>
<p> <s> Sügavalt veendunud , et tarbimisühiskonna ideaali levitamine hävitab lõpuks kogu tsivilisatsiooni , nii nagu ta esmalt hävitab kultuurihuvi ja mõtlemisvõime , südametunnistuse ja au , oligi mees lõpuks urgu tõmbunud . </s> </p>
<p> <s> Ta teadis , et tagasitulek oli igas mõttes kaheldav kompromiss . </s> <s> Ta sõitis autoga , mis oli ka abi korras siia maile sattunud , ja mis oli ühe pisikese ülemuse edevuse rahuldamise huvides kõrvale toimetatud ja maha parseldatud . </s> <s> Ta oli toonud peidetud relva lagedale ja andnud sellele uue väärtuse , relva , mis temast endast oleks äärepealt mõrtsuka teha võinud . </s> <s> Ja ta oli selle relva andnud kätesse , mille kihelust vägivallatsemise järgi võis aina kogeda väikeste , inetute vahejuhtumite läbi , mille käigus sai inimesi otsa . </s> <s> Ta põletas tarbetult muinasmere vetikaisse salvestunud päikeseenergiat , et see roheline kast maanteel edasi liiguks , ja rikastas õhku enda ümber lämmastiku- , süsiniku- ja väävliühenditega . </s> <s> Ja kõike seda vaid tühisel põhjusel , et üks solvatud blondiin oli üksiku vanamehe voodisse roninud ja talle eluvaimu sisse ajanud . </s> </p>
<p> <s> Sapiselt muigav mees vajutas veidi kõvemini gaasipedaalile ja tõmbas mööda ees loksuvast Moskvitšist , just samasugusest potisinisest kaunitarist , mille nahka tema oma perekonna rahu läinud oli . </s> </p>
<p> <s> Mis ajas Venno Valneri peitu vana koolimaja kööki ? </s> <s> Üldreegli järgi — kui ühel inimesel ei vea , siis tal ka ei vea . </s> <s> Venno , väikelapsena oma võrevoodisse mitmeks päevaks karjuma jäetud , hüljatud laps , oli sellesse maailma sisenenud just niisama ebamugavast positsioonist , kui Mehis isegi . </s> <s> Pole suuremat nuhtlust , kui olla sama kooli õpetaja perekonnast . </s> <s> Mis edasi juhtus ? </s> <s> Oli ka temal eetikakonflikt ? </s> <s> Emast seda kahtlustada ei andnud , aga ta vangist tulnud isa oli ikkagi vana direktor-Valneri poeg , ja see oli olnud karm kuid väga õiglane mees . </s> <s> Igatahes tõi mõte sellest köögis elavast vanamehest Mehisele soolase kipituse kurku . </s> </p>
<p> <s> Kui oleks valida , siis tema valiks heidikud . </s> <s> " Seista sellel rindel , kus on kõige vähem mehi , kus on kaotus kindel .. " Oli see Sang ? </s> <s> Vist oli . </s> </p>
<p> <s> Tal oli naabripere . </s> <s> Noored , täies elujõus inimesed , kes elavad aina viimase veeringuga näppude vahel . </s> <s> Kui palju on ümbruses tühje maju , mille võileivahinna eest koos maaga kätte võiks saada ! </s> <s> Aga nad elutsevad vanas niiskes paelosumendis ja peavad jõeluhas juurviljaaeda . </s> <s> Auto teenib vaid iseenda tasa . </s> <s> Elamiseks vajalik tuleb juhuotstest , kusjuures Grönholm koorib Villut , kasutab ära selle nostalgia vana kodu suhtes . </s> </p>
<p> <s> Mehis oli Villu ja ta pere poolt . </s> <s> Ta oleks vägagi kõhelnud , kui nad talu oleksid võtnud , sest teada oli , et paari aasta pärast ei lippaks poolpaljas ja roosa naabrinaine enam oma mehe eest varju , vaid , tusailme tummal näol , rügaks varavalgest hilisööni lehmade , majapidamise ja lastega . </s> <s> Ja Villu oleks peagi tuhmunud vaatega ja vimma vajunud eatu , tolmunud mehejändrik . </s> <s> Igatahes oleks tema oma toredatest naabritest ilma . </s> </p>
<p> <s> Mis maailm see selline oli , mis tootis karjakaupa õnnetuid , kuigi nad uskusid , et tümpsu ja nätsu ja kaltsu jahtides elavad nad just nii nagu kõik teisedki välismaal , Euroopas või Ameerikas . </s> </p>
<p> <s> Selle eluviisi kivine kindlus hakkas suurte sumupilvede seest esile kasvama . </s> <s> Auto jõnksumine betoontee jätkudel läks juba tüütuks ja tuli silmad lahti teha , et mõni järjekordne trügija sind laiaks ei litsuks . </s> </p>
<p> <s> Muud käigud tehtud , valis ta varitsuspositsiooni sellel tänavanurgal , millest Tiiu ei saanud lõunale minnes kuidagi möödumata jätta — kui ta ikka oli oma kontoris . </s> <s> Aga Mehise asjad olid aetud ja tal oli aega , millest polnud kahju . </s> <s> Mees tahtis ennast naisele näidata . </s> <s> Lõpuks oli ta saavutanud selle , mida ihkas , sõltumatuse ja võimaluse teha just seda , mis meeldis . </s> </p>
<p> <s> Tiiu asjad olid viimasel ajal läinud üsna sujuvalt . </s> <s> Kõik isiklikud ambitsioonid maha matnud , oli ta saanud end siduda ühe Rootsi parfümeeriafirmaga . </s> <s> Hulgimüügiäri " Meduusa " mis varustas juuksureid , kosmeetikuid ja maniküürijaid oli nominaalselt küll iseseisev , aga seda vaid seetõttu , et nii oli maksutingimuste järgi mugavam . </s> <s> Tegelikult oli selle omanik Tiiu Seppmeister rootslaste palgaline , kuigi kirja järgi elatus oma ärist . </s> <s> Ta elas võrdlemisi lahedalt , aga loomulikult polnud merelähedastest tornkuivati moodi paleedest enam juttugi . </s> <s> Ka auto polnud mingi kurbade silmadega monstrum , vaid üsna keskmine jaapanlane ja seegi liisitud äri nimele . </s> <s> Korter ikka seesama Lasnamäe kahetoaline , mille akna all käis slummi kriminaalsusega vahetult segunenud elu . </s> <s> Aga ta oli ikkagi ärinaine ja säilitas hoiaku . </s> </p>
<p> <s> Nahkkuues ja kuklasse krunni keeraud halliseguste blondide juustega Tiiu ilmus kiirustaval kõnnil , auto võtmeid ümber sõrme keerutades , ja Mehis kutsus teda signaalitörtsuga . </s> <s> Veidi silmi pilutanud , tuli naine , päris säraval õeluseilmel , mis kaitseliitlast mees mängib ? </s> </p>
<p> <s> Tegelikult oli tal kohtumisest hea meel , teadis Mehis . </s> <s> Nii kaua koos elanud inimeste vahel ei jää sellised meeleolud ju kunagi enam saladuseks . </s> </p>
<p> <s> Tiiu laskis end sõidule võtta , ütles küll nina kirtsutades , et see sõnnikuvanker raputab sooled sõlme , kuid näha oli , et mehe välised edutunnused talle siiski imponeerisid . </s> <s> Nad tõusid koos neid kitsaid , armetuid betoonastmeid mööda kolmandale korrusele ja korterisse sisenedes küsis Mehis endalt , kuidas sai see paik talle kunagi koduks olla ? </s> </p>
<p> <s> Kas tema , veskierak , pussimeister , oli tulnud , et tõesti eputada selle naise ees , kellele ta terve tohutu ühise aja jooksul hetkegi korda läinud ei olnud ? </s> </p>
<p> <s> Nagu pöörased , langesid nad äkki sülelusse , armatsesid eale sobimatu kirega , seejärel praadis Tiiu kiiruga mune ja sinki , kallas müslile jogurti ... </s> <s> Aga lahkudes soostus ta vaid napilt , et küll ta kunagi ka sinna sõidab , et ikkagi lapsepõlvekodu ... </s> </p>
<p> <s> Mehis ei saanudki aru , kas Tiiu oli taibanud muutust , oli ta mõistnud , et tegu on hoopiski uue mehega , kes elab nüüd oma elu , temast sõltumatuna ? </s> </p>
<p> <s> Ta polnud kunagi varem naist petnud . </s> <s> Elanud tudengipõlves kaunis vabalt ja probleemitsemata , oli ta kiindunud sellesse veskiplikasse põletava kirega , ja see kirg polnud tal lasknud kuuletuda Lee Taluri hoopis teiselaadsele võlule . </s> <s> Ta oli ise oma valiku teinud . </s> <s> Polnud mingit põhjust kedagi teist süüdistada . </s> <s> Ja nüüd , peale seda lugu Kaisa Helena Grönholmiga , kui ta arvas , et on sellest lõksust välja rabelenud , taipas mees , et igatseb ikka veel Tiiu järele . </s> </p>
<p> *** </p>
<p> <s> Ta oli totrat und näinud ja toibus pikkamisi . </s> <s> Kusagil hallis hämaruses oli ta üht naist enda ees kiirustamas märganud . </s> <s> See oli kauni figuuriga blondiin , ja mees tahtis teada , kumb see ikkagi on , aga naine oli sammu lisanud ning lõpuks jooksu pistnud . </s> <s> Tema asemel oli hämarusest ilmunud tüse kapten , plastmassraamidega prillid ninal , kaelavoldid kraele valgumas . </s> <s> Ta oli ohvitseri vihmamantlis , millele oli portupeekomplekt peale pandud ja ta puusal rippus Mehise saabel , täpselt nii , nagu see rippuma pidigi , tupesuudme karabiinhaagiga õlarihma esimeses rõngas ning tupe keskelt kitsa rihmaga tagumises õlarihmarõngas . </s> <s> Kuldne viinamarjakobar ja lehevanik tantsisid selle tüseda jõmmi küljel . </s> <s> Mehist nähes oli ta saabli välja tõmmanud , endal nägu peas nagu ühiskondlikul liiklusinspektoril , kui ta juhi suust viinalõhna tulemas tunneb . </s> <s> Kohmakalt aga otsusekindlalt oli ta hoogu võtnud ja Mehisele saabli alakõhtu torganud , kuni käepide vastu vaagnaluu nukki põrkus . </s> </p>
<p> <s> Antratsiithallis ülikonnas ja kikilipsuga mees oli seepeale end vaadanud ja mõelnud , et käepide on nagu errigeerunud peenis , mida ta vormilt muide natuke meelde tuletaski , ja see peenis on kõrvale tõuganud kuldse viigilehe . </s> <s> Aga mehe seljast välja ulatav tera oli nagu dogi saba rõõmsalt ülespidi kaardunud . </s> <s> Ja ohvitser oli seepeale au andnud ning siis käega löönud ja selja pööranud . </s> </p>
<p> <s> Pealelõunauinakust virgunud , ikka veel unenäo mõju all , leidis mees , et vähemalt erektsioon oli ehtne . </s> <s> Ta torises ja ajas end asemelt üles , uuris kaminalakke müüritud konksus rippuvat lihakäntsakat ja läks siis trepist alla , astus töökotta , ette nautides õhtut , kui liha küpseks on saanud . </s> <s> Oli kõletuuline ja sajune sügispäev ja ta vajas soojust , head kõhutäit ning kaminatuld . </s> <s> Kõik see näis talle kindlustatud olevat , ja seal ulatas Mirjam talle lehe , osutas küünega artiklile . </s> <s> Ta luges selle püstijalu läbi , vihmamärgade laikudega , niiskuse järgi lõhnavalt karedalt paberilt . </s> <s> Siis andis ta lehe tagasi , vaatas ilmetul pilgul — ta teadis seda , sest nägi end sellest hetkest saadik otsekui ekraanilt , ja hakkas sõna lausumata vanu , ebaühtlase kõrgusega paeastmeid pidi üles tagasi minema . </s> <s> Ta tundis , et veel hetk ja ta kukub , variseb kokku , kui kirjanduslikult väljendada . </s> <s> Ja samas ta muidugi teadis , et see on alateadlik püüd ennast kannatajaks mõelda , hoidudes sel moel talle kaela vajuvast määratust süütundest . </s> <s> Pea juba laeavasse kerkimas , nägi mees kuidas naine töökitli seljast võttis , omi kastanpruune lokke kohendas ja talle järgnes . </s> <s> Ta tundis , et võltsib , kui ta seda märkamata jättes elukorrusele tõusis . </s> <s> Ta lasi Mirjamil , kui see üles ja klaasesikust tema eluruumi jõudis , end hetke jooksul kohmetuna tunda , sest mees , keda loetu näis jalust rabavat , seisis asjalikult kamina juures ja torkis praevardaga küpsevat liha . </s> </p>
<p> <s> Olukord tegi talle kohatut nalja . </s> <s> Naine , arvanud , et on oma tunni ära oodanud , tuleb toeks ja lohutajaks , ja mees uurib teda küsival pilgul — oli asja ka või ? </s> <s> Ja selleks , et olukord asjakohaseks saaks , pani ta kaminaorgi käest ja räntsatas asemele . </s> <s> Kas Mirjam tõepoolest tuleb ja istub selle pööraselt luksuslikuna näiva nahkpolstriga , lamamispaiga servale ja kaevab käe ta salkudesse . </s> <s> Mõistagi vajas temaski peituv hellitatud olevus just nimelt sedasorti lohutust , ta peanahk hakkas seda puudutust oodates koguni kihelema . </s> <s> Kuid samal ajal irvitas mõistuse korrusel kükitav halastamatu skeptik selle soovi üle . </s> <s> Just nii end ju maha müüaksegi ! </s> <s> Ja ta ütles , käsi kukla alla seades , igapäevaselt ükskõikses toonis — võtku naine istet . </s> <s> Ega tal kroonu jalad ole ! </s> </p>
<p> <s> Lõhkunud selle arenguvõimaluse , saanud kiusatusest võitu , ajas ta end üles . </s> <s> Sea küljetükk oli kindlasti valmis , ja ta läks , õngitses selle konksust . </s> <s> Pealt pruunistunud , seest punakas liha , millel jämedad soolaterad aegamisi sulasid . </s> <s> Ta ei suutnud isu taltsutada ja haukas suutäie , pures seda ja hammustas jämedateralist musta leiba peale , kallas hirvejala kujulisse pokaali punast veini . </s> </p>
<p> <s> " Tule sööma ! " </s> </p>
<p> <s> Esmalt söömast keeldunud , lubades vaid saju vaheaja ära oodata , tuli Mirjam nüüd laua juurde ja ulatatud ribitükki kätte võtmata hammustas sealt ning saatis mehele seejuures kõneka pilgu . </s> <s> Täpne tsitaat " Viimsest reliikviast " , mõtles mees endamisi , imestades , et naine seda õiges seoses kasutada mõistab . </s> <s> Sa oled mind taltsutanud — tähendas see nii filmis , kui ka antud juhul . </s> <s> Ja hoolimata teda jälitavast teravast õnnetuseaimdusest märkis mees endas ära huumorisädeme . </s> <s> Kõiges kokku oli tubli annus teatraalsust , ebaehtsust . </s> </p>
<p> <s> Mehis valas ka Mirjamile hirvejala kujulisse rohekast klaasist pokaali punast veini ning lahjendas seda veega . </s> <s> Tegemata väljagi lähedust pakkuvast vihjest , oli ta ribi koos lihakäntsakaga naise ette taldrikule asetanud . </s> <s> Ta mäletas , mida Saint-Exuperie ütleb taltsutamise kohta . </s> <s> Tema ei tahtnud üldsegi võtta endale vastutust selle taltsutamist ihaleva olevuse pärast . </s> </p>
<p> <s> Jumal teab , mis sellest õhtust saada oleks võinud . </s> <s> Mehist muserdas loetud leheuudis , kuigi ta hoidus sellele mõtlemast . </s> <s> Võib-olla oleks ta mängu vastu võtnud , mine tea ... </s> </p>
<p> <s> Korraga ilmus klaasvaheseina taga pimedusest kolmnurkne tükk hilisõhtust sajutaevast .. Mehis tundis silueti järgi tulija ära . </s> <s> Nüüd hakkas see olukord talle juba võllanalja tegema . </s> </p>
<p> <s> Tiiu marssis sisse nagu võidukas kindral alistunud linna . </s> <s> Ta hele , reibas hääl kõlas nagu eskadroni kornet . </s> <s> Ta ei tahtvat õhtuidülli segada , aga siin ta nüüd olevat . </s> <s> Ja tutvustamisel Mirjamile — ah et kunstnik ? </s> <s> Kõik kunstid selged , mis ? </s> <s> Ja selle juures peaaegu südamlik hammastepaljastus ... </s> </p>
<p> <s> Mirjam ütles , et hakkab nüüd minema , et ongi sobimatult kauaks istuma jäänud . </s> <s> Ja peagi olid abikaasad kahekesi . </s> </p>
<p> <s> Jälle kord oli Mehisel põhjust Tiiu intuitsiooni üle imestada . </s> <s> Ära tabanud , et mees ei mõtlegi end süüdlasena tunda , oli ta hoobilt olmeprobleemidest juttu teinud , uurinud mehe elamist ... </s> <s> Nad sõid ja kuulasid sügistuult ning sadu akende taga . </s> </p>
<p> <s> " Jääd sa ööseks ? " päris mees . </s> <s> Naine saatis kiire , sädeleva pilgu . </s> <s> Teda oli teolt tabatud . </s> <s> Kord ometi pidi tema asuma kaitsepositsioonile . </s> </p>
<p> <s> " Kas sa tahad , et jään ? " </s> </p>
<p> *** </p>
<p> <s> Hommikul oli Tiiu loomulikult esimesena ärkvel . </s> <s> Ta nihutas end rahutult , andis mõista , et meeski võiks juba silmad lahti teha . </s> <s> Ta oli säravas tujus , ja Mehis , kes oma hinge rõhuva süütunde ja noru põhjust kohe meenutada ei suutnud , küsis endalt , mis on juhtunud , mille üle tema kurvastab ja Tiiu rõõmustab ? </s> </p>
<p> <s> Ta tulnud juba õhtuvidevikus , seletas Tiiu , aga ta ei saanud sisse . </s> <s> Kedagi polnud kodus . </s> </p>
<p> <s> " Ma magasin , " ütles Mehis . </s> </p>
<p> <s> " Sellega , jah ? " tahtis naine teada . </s> </p>
<p> <s> Mehis vaid ohkas tüdinult . </s> </p>
<p> <s> " No , laadna ! " </s> <s> Tiiu läinud naabrite poole , et oma majavaldus üle vaadata ja üüri asjus lõpuks kokkuleppele saada . </s> <s> " See on seal mingi lumpen sul ? " </s> </p>
<p> <s> Ühe sõnaga — Tiiu on lausa hämmingus . </s> <s> Ta küsis normaalset üüri , tuhat krooni kuus , seda ei ole ju suure maja kohta sugugi palju . </s> <s> Ja nemad julgevad öelda , et neil ei ole seda maksta ! </s> </p>
<p> <s> Mehis pidas hinge kinni . </s> <s> See oli teine õnnetus järjest , mis talle vähem kui kaheteistkümne tunni jooksul kaela sajab ! </s> <s> Ta teadis ülimalt hästi , Tiiu Seppmeister ei anna hinnaga tingida . </s> <s> Kui ta küsis tuhat , siis tahab ta seda ka saada . </s> <s> Mehise häält ei võetud üldse kuulda . </s> </p>
<p> <s> " Ma ei viitsi praegu , " ütles mees ja haigutas , tõmbas end teki all kerra ja proovis suigatada . </s> <s> Ta vihkas mängu , aga ta teadis , et selle mängu ta peab välja mängima . </s> <s> Siin ei andnud tingida . </s> <s> Ta hakkas vaikselt naist silitama . </s> <s> Tiiu ei uskunud . </s> <s> Teda oli vallanud rahapalavik , ja tema enda keha vajadused ei tulnud selle kõrval tükk aega arvesse , kuid ta sulas siiski lõpuks ja nagu vastutahtmist . </s> <s> Ta hakkas nurruma ja hellitustele kaasa elama , kuni muutus aegamisi taltsutamatuks , kuni hingeldades Mehise rinnale ronis . </s> <s> " Ma tahan sind ! " </s> </p>
<p> <s> " Oled sa ikka kindel ? " küsis mees , teades , et naine on sedasorti huumoriga küllalt tuttav . </s> </p>
<p> <s> Mees ei kiirustanud . </s> <s> Ta võttis asendi pikkamisi sisse , ta sirutus ja tungis põhjani , siis korjas ta Tiiu randmed oma pihku , nagu oli harjunud tegema , et ekstaasis naise kriipimist vältida . </s> <s> Ta pani need käed Tiiu rinnale , takistades naist sel kombel ka hammustamast , seejärel nihutas ta oma reisi veidi laiemale , vangistades naise jalad ning surus puusad kindlalt puusade vastu . </s> <s> Nüüd ei teinud ta enam midagi . </s> </p>
<p> <s> Mõnigi kord oli ta sellises staatilises poosis lasknud Tiiul vaevelda , et lõppvaatus tormilisem oleks , aga seekord läks ta liiale ja naine hakkas vingerdama ning siunama . </s> <s> Mehis naeris . </s> </p>
<p> <s> " Liiguta ! " </s> </p>
<p> <s> " Kohe , kui sa Astorid rahule jätad ! " </s> </p>
<p> <s> Tiiu tegi pingutuse , et ennast vabastada ja hingeldas — mitte iialgi ! </s> </p>
<p> <s> Noh , kannatame siis veel , leidis Mehis . </s> <s> Tal kippus ka endal raskeks minema , ja ta mõtles kiiresti unenäost ja mõisa amfilaadi portaalidest ja kõigest muust , samal ajal , kui Tiiu juba raevu hakkas minema . </s> </p>
<p> <s> " Seppmeister , kurat , ära nussi ! " </s> </p>
<p> <s> " Just nii , seda ma ei tee , " ütles abikaasa seepeale . </s> </p>
<p> <s> Lõpp oli ränk , inisev , vihane heitlus , kuni Tiiu viimaks nutma hakkas . </s> <s> " Mine persse , Seppmeister , kurat , ma enam ei kannata , olgu su , raisa , tahtmine , jah , jah ! " </s> </p>
<p> <s> Finaal võttis ka mehel endal korraks pildi eest , ja kui ta siis silmad avas , oli ta voodis üksi . </s> <s> Tiiu lobistas juba duši all . </s> <s> Mees tõusis voodist parajasti siis , kui naine end kuivatas , harkisjalu ja põlvist nõtku ning virutas siis abikaasale rätiku näkku . </s> <s> " Nuusi , raisk ! " </s> </p>
<p> <s> Ta polnud eluski nii vihane olnud . </s> <s> Ta keeras selja ja kummardus maani . </s> <s> " Näh , vahi viimast korda ! " </s> </p>
<p> <s> " Oota , ma teen kohvi ! " ütles mees , kuid juba oli naisel nahkjopp seljas . </s> <s> " Siga , elajas , pätt , kuradi kult ! " </s> </p>
<p> <s> Mehis ei kuulanud enam . </s> <s> Ta seisis keset põrandat ja ootas , kuni naine läinud oli . </s> <s> Tal oli nututuju . </s> <s> Ta ei kahelnud selles , et näeb Tiiut peagi jälle . </s> <s> Niimoodi lahku ei mida ! </s> </p>
<p> <s> Kord elus oli tema teinud seda , mida Tiiu oli temaga eluaja teinud , oli kasutanud oma seksuaalsust väljapressimisvahendina . </s> <s> Tal oli tahtmine vajuda läbi võlvide , kuni vesiratas ta keldris peeneks jahvataks . </s> </p>
<p> <s> Ta vaatas aknast mõisaesisele parkimisplatsile , kust parajasti üks sirelililla Corolla kummide aurates minema sööstis . </s> <s> Et ennast ainult puruks ei sõidaks ! </s> <s> Teise inimese pühim usk , mida sel rüvetaval viisil rünnati . </s> <s> Raha ! </s> </p>
<p> <s> Mees jäi kauaks vaatama . </s> <s> See oli seesama plats , ainult kivisillutisega , ja seal seisis maalimispukk , mille taga töötas kõhn tumedapäine naine . </s> <s> Seesama park , veel toredamates sügisvärvides — hõbepajude hele metall , vahtrate purpur ja kuld , lehiste õrn- ja mändide tumeroheline , kaskede kahvatukollane . </s> <s> See vana loss , kogu see maakoht oma teada , aimatud ja täielikult unustatud ajalooga , oma võitluste , tulekahjude , katku ja surma ning sünni igavese ringkäiguga . </s> <s> Ja selle kohal taevas kesk pilvevilla suur valgus nagu pühapaiste . </s> <s> " Taevane valgus " . </s> <s> Selle naise parim maal , ja selle sünni juures üks kõhnuke , ärahirmutatud ja vaikima sunnitud laps , kes selle ilmutuse valmimist lõuendil nagu usutunnistust endas kordas . </s> </p>
<p> *** </p>
<p> <s> Naine tapeti mõõgaga . </s> </p>
<p> <s> ... erumajor , Hugo S ( 64 ) , kes tunnistas , et ta sooritas temale hiljuti omistatud Kaitseliidu aumõõgaga kolm lööki , millest kaks osutusid surmavaiks . </s> <s> Nagu kinnipeetu kinnitas , oli ta teo toimepanemise ajal kaine , aga sügavas hingelise erutuse seisundis olmeprobleemidest tekkinud tüli tõttu . </s> <s> Abielu oli kestnud kolmkümmend kaheksa aastat . </s> </p></div1>
    </body>
  </text>
</TEI>
</teiCorpus>
</teiCorpus>
