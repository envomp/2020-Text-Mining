<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Capaneusi Harta </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Capaneusi Harta </head>
<p> <bibl> <author> <s> Indrek Hargla </s> </author> </bibl> </p>
<p> <s> Estrada 41. </s> <s> Ardaman ; kell 20.04 </s> </p>
<p> <s> Estrada surus hääletu laserpüstoli aeglaselt kabuuri tagasi . </s> <s> Ta käsi värises , silme ees hüplesid endiselt kaks luukollast sarve , mille omaniku oli odoorlaeng eemale peletanud . </s> <s> Kaks sarve ... okkaline neljajalgne keha , hirnatuse ja rögisemise vahepealne häälitsus , mille kuularid oli veelgi võikamaks võimendanud . </s> <s> Ma jõudsin , ma jõudsin reageerida , mõtles Estrada . </s> <s> Tema reaktsioon oli olnud ülikiire , aastatepikkuse treeningu tulemus . </s> <s> Kuid siiski oli ta teinud esimese liigutuse valesti . </s> <s> Püstolit haarates oli ta pöidlaga lülitanud sisse laserrezhiimi , sõrmed kippusid iseenesest sarvikut surmava kiirega kostitama . </s> <s> Hetk enne päästikule vajutamist oli mingi kohusetundlik mõtteimpulss siiski jõudnud püstoli odoorlaengule tagasi seadistada . </s> <s> Sarved kadusid ühe hetkega , Capaneusi sarviku haistmiselundid on koletise rünnaku vastu parimaks kaitseks . </s> <s> Estrada hingamisfilter ei lasknud Vaatlejal endal laengut sisse hingata . </s> <s> Niiviisi ei teadnud ta , mismoodi odoorlaeng õieti haiseb . </s> </p>
<p> <s> Sarviku ilmumine oli kindlaks märgiks , et Estrada oli liiga kaugele ekselnud . </s> <s> Jäljed olid kadunud juba tunni aja eest , ilmselt olid naised juba varem , pöögimetsa servalt ära pööranud , seiretabloo oli tumm . </s> <s> Võsane ja soine kõnnumaa ei saanud naiste sihtpaigaks olla , ta teadis seda juba ammu , ometi oli ta valinud just selle tee , sest lihtsalt siia polnud ta varem sattunud . </s> <s> Uudishimu ... </s> <s> Sarvikute haistmismeel hoiab nad inimeste radadest tavaliselt eemal , Estrada välikostüüm oli aga täiesti lõhnatu ja sestap ta oligi selle elaja otsa komistanud . </s> </p>
<p> <s> Ta vaatas kella . </s> <s> Nüüd oli juba liiga hilja naiste jälgi uuesti üles otsida , tuli pöörduda tagasi T-punkti , süstik peaks varsti saabuma . </s> <s> Ainuke , mida Estrada oleks veel jõudnud teha , oli paigaldada kaamera kohale , kus naiste jäljed olid kadunud . </s> <s> Homme võibolla jõuab ta neile taas jälile , siis paneb ta üles uued kaamerad , siis saab tema seekordne ülesanne täidetud , ta lendab jälle Pesasse , istub ekraanide taha ja saab mõneks ajaks puhkust sellest vastikust maailmast ... </s> </p>
<p> <s> Kuhu nad siis ometi läksid , mõtles Estrada . </s> <s> Kui nad ei tulnud siia kõnnumaale , pidid nad sumpama mööda metsaserva ja siis kas Mõõkkaljudele ronima või metsa tagasi keerama . </s> <s> Igal juhul pidi olema tegu üsnagi kummalise teekonnaga , sest kaljudel ei saanud kindlasti midagi huvitavat olla ja metsa tagasipööramine tähendas mõttetu ringi tegemist mööda soist ja ohtlikku rada . </s> <s> Võib-olla olin ma aga ise liiga tähelepanematu — jäin unistama , nagu Zeman ütleb — võibolla reguleerisin seiretabloo liiga tundlikuks ... </s> <s> Letussier või Dhaka poleks kindlasti eksinud , nemad juba teaksid , kuhu naised iga päev nii sihikindlalt rühivad , kaameradki oleks neil ammu paigaldatud , nemad on ju kõige paremad ... </s> <s> Aga Bent arvas , et see ülesanne on nii kerge , et ässasid pole mõtet saata , piisab minustki . </s> <s> Ja Estrada ei osanudki arvata , kas Bent vris Zeman oli tema välja valinud seepärast , et ei uskunud noort Vaatlejat rohkemaks võimeline olevat või tahtis ta teda lihtsale ülesandele saates vaid hoida ja kergemate ülesannetega tema karjääri kiirendada . </s> </p>
<p> <s> Estrada ohkas ja märkis seiretabloole sarvikuga kohtumise koha . </s> <s> Siis edastas ta andmed kiirelt Pesale ja luges vastusrealt , et info on salvestatud , süstik läheneb ning aeg on naasta . </s> <s> Pesa soovis talle ka õnne ülesande eduka täitmise puhul ! </s> <s> Ilmselt nad ei vaevunudki vaatama , kas marsruut on kaardile kantud , ülesanne oli ju nii lihtne . </s> <s> Pesas pidi sidetabloo ees istuma Dhaka , tuli Estradale meelde . </s> <s> Siis tema soovib mulle muidugi õnne , või veel ! </s> <s> Nii lihtne ülesanne , kuidas siis muidu ... parim pugemismoodus on alati nooremate töötajate oskusi üleolevalt kiita . </s> <s> Siis on võimalik esimese apsu juures silmakirjalikult väita , et nii hea Vaatleja , kes oleks temast võinud arvata ... </s> <s> Nii lihtne ülesanne ja läbikukkumine . </s> <s> Või lihtne ! </s> <s> Jälitada kaduvaid varje ... </s> </p>
<p> <s> Juba mitu kuud olid aeg-ajalt mõned naised VI-B koopast läinud mööda peateed metsaservale ning kadunud . </s> <s> Õieti polnud neid keegi jälitanudki , algul ei pööratud sellele mingit tähelepanu . </s> <s> Huvi tekkis Pesas siis , kui ilmnes , et kadunud on kakskümmend üks naist . </s> <s> Kuna satelliitide paigaldamine endiselt viibis , otsustas Zeman luurajad välja saata . </s> <s> Naiste teekonnale tuli seada minikaamerad , samuti neid lähedalt jälgida . </s> <s> Zeman tahtis alati inimlikku lähenemist , ta ei kippunud eriti kaameraid usaldama . </s> <s> Oma silmaga nägemine , kasvõi hetkeks , ületab kogemusliku poole pealt igati kaamerapildi . </s> <s> Zeman oli oma karjääri jooksul alati inimestega tegelnud , ta uskus end märkavat iga emotsiooni ja tundevarjundit , luges kehakeelt , mäletas kõiki näoilmeid . </s> <s> Zemanile ei julgenud keegi valetada . </s> <s> Kas Zeman oli aru saanud ? mõtles Estrada , kui ta seiretabloo naasmisteekonnale sättis . </s> <s> Oli ta mõistnud , tundnud ? </s> <s> Kasutanud oma inimese mõttemaailma tundmist ka kolleegide , mitte ainult koopaelanike suhtes ? </s> </p>
<p> <s> Seiretabloole ilmus punakas punktiirjoon , mis tähistas Estrada naasmisteekonda . </s> <s> Tuli hakata liikuma , tagasi sinna , kus ta oli naiste jäljed kaotanud , seada üles kaamera ning jõuda süstikule . </s> <s> Ta sumpas läbi videviku , tige enda ja Zemani peale ja katsus mitte mõelda teravatele sarvedele , mis ikka ja jälle mälusopist üles kerkisid . </s> <s> Kalk ja igav võsastunud tühermaa . </s> <s> Kvaterneer oma täielikus ilus ja uhkuses . </s> <s> Mida nii romantilist ja huvitavat ta küll oli lootnud siit leida ? </s> <s> Kaks aastat treenigut asustamata maaosas — Zomasel , kaks rutiinset ja julma aastat , koos tehnilise väljaõppega Pesas . </s> <s> Romantika ? </s> <s> Külmust ja võõristust õhkav planeet oma inimestega , kes on nii vanad ja noored samaaegselt . </s> <s> Aga nad oskavad juba üksteist suurepäraselt tappa ... </s> <s> Sellega oligi Estradal algul kõige raskem harjuda . </s> <s> Kaljuservale riputatud kaamera edastas detailitäpset stereopilti ühest lahingust — see oli olnud vaid aasta tagasi . </s> <s> Harjuge , oli Zeman käskinud , vaadake ja harjuge . </s> <s> Nuiaga tapmine ... </s> <s> See on tegelikult nii raske . </s> <s> Kui ei tea või ei tunnegi huvi , kuidas ühe hoobiga tappa . </s> <s> Kolm kütti VI-B koopast olid kohtunud viie naaberkoopa uitajaga . </s> <s> Arvuline ülekaal sundis kohe võitlusele . </s> <s> Kaks tehti kiiresti võitlusvõimetuks ja tõugati järsakult alla , kolmas — juht — oli visama hingega ja tappis kaks ründajat enne , kui ülejäänud ta nuiadega surnuks peksid . </s> <s> Mittesekkumine ... </s> <s> Iseeneslik areng . </s> </p>
<p> <s> Estrada astus rutakalt mööda üksluist maastikku , jalge all lirtsus pori , ümbrus oli kõle ja nukker . </s> <s> Üle võsatihnikute paistsid taamal mäed , kus asus ka T-punkt ja kuhu varsti pidi jõudma süstik . </s> <s> Seiretabloo edastas peilingut kõigest elavast , mis luuraja ümber liikus — midagi ohtlikku ei paistnud olevat . </s> <s> Mida enam Estrada mõtles kohtumisele sarvikuga , seda enam hakkas ta soovima , et oleks peletise tapnud . </s> <s> See äkiline ehmatus , kui ta kuulis võsast võigast röginat ... </s> <s> Algul oli tõesti ainult ehmatus , hiljem hakkas ta tundma ründaja vastu viha ja raevu . </s> <s> Tema eneseväärikust oli hirmutatud liiga tugevalt . </s> <s> Kättemaks kogetud hirmu eest . </s> <s> Miks me ei võiks küll neid elukaid tappa ? </s> <s> Miks peaksid need inimesed aru saama , et sarvik pole surnud loomulikku surma . </s> <s> Aga Zemani sõna oli kindel — mitte ükski Capaneusi Zaindi mandri eluvorm peale inimese ei suuda tappa sarvikut . </s> <s> Läbipuuritud ja veritsev sarviku laip on selle leidjale midagi liiga erakordset , see muudaks nende ettekujutust oma maailmast . </s> <s> Ja selleks pole meil õigust . </s> <s> Need inimesed peavad küll vahest sarvikule jahti , aga ainult siis , kui mõni isend on juhtunud liiga koopa lähedale . </s> <s> Kambapeale tulevad nad sarvikuga toime , aga nad ei võta jahti meelsasti ette . </s> <s> Aga meie jaoks kuulub sarvik oma ökosüsteemi ja meie oleme siin ainult vaatlejad . </s> <s> Sarvikut ei tohi tappa , rabahunti ei tohi tappa , dinolüüpi , seda rahumeelset rohusööjat , ei tohi tappa , inimest — Homo sapiens capaneaum — ei tohi tappa . </s> <s> Enesekaitse ja kontakti vältimine on muidugi erijuhus , ent üle kahe kontakti kellelegi andeks ei anta . </s> <s> Tegelikult ei tohi midagi ega kedagi tappa , aga ikka tapetakse . </s> <s> Baktereid , putukaid , väikeloomi ( Estrada oli täna juba kolm mutitaolist elukat sodiks astunud , nad olid nii õrnad , luustik peaaegu puudus , terav kiunatus ja siis lige plotsatus ) — kõiki tapetakse , aga see pole nii tähtis , ütles Zeman ja nii seisis ka Capaneusi Hartas , mis oli ette valmistatud tuleviku jaoks . </s> <s> " Tema Majesteedi Mõistliku Elu Otsimise Konservatoorium omab planeet Capaneusi üle kogu võimutäiust , kuid on vastutav , et ükski Capaneusil loomuliku evolutsiooni käigus tekkinud eluvorm ei saa inimtegevuse läbi kahjustatud . </s> <s> Samuti pole MEOK-il õigust sekkuda Capaneusi inimese ega ühegi muu eluvormi evolutsiooni ega talle oma olemasolust teada anda . " </s> </p>
<p> <s> Kui nad kunagi pärisinimesteks saavad ... ehk siis kirjutatakse Harta alla ? </s> <s> Lapsik ? </s> <s> Aga Hartat oli vaja inimeste südametunnistuse rahustamiseks . </s> <s> Et niiviisi õigustada oma viibimist kogu Ruumis ainulaadse iidse Maa teisikplaneedil , Maa õe kordumatus biolaboris , elusas muuseumis . </s> </p>
<p> <s> Estrada kahlas edasi ja hakkas esmakordselt päeva jooksul väsimust tundma . </s> <s> Ta oli oma toiduvarud ammendanud , juua veel oli , kuid tühjast kõhust hakkas pea valutama ja tekkis tüdimus . </s> <s> Tema universaaljaki seljale kinnitatud väljaheidete lahustaja vajas tühjendamist ja siis uuesti elektriga laadimist . </s> <s> Midagi ei tohtinud maha jääda . </s> <s> Või õigemini — jälgi inimese viibimisest Capaneusil tuli jätta nii vähe kui võimalik ja vältimatult vajalik . </s> <s> Nende jaki sisse kinnitatud voolikutega oli nii raske harjuda ... </s> <s> Esimesed kuud Zomasel pidid kadetid sööma ja jooma võimalikult palju . </s> <s> Siis aeti nad välja ja õpetati kannatama . </s> <s> Estrada oskas kannatada , kuid teadis , et ei tohtinud enam juua . </s> </p>
<p> <s> Ma ei tohi jälle " unistama " jääda , sisendas ta endale . </s> <s> See polnud päris läbikukkumine , midagi pole veel katki , kõike on võimalik veel parandada . </s> <s> Homme ... homme , jõuab ta neile jälile ja lahendab VI-B naiste saladusliku kadumise . </s> <s> Muidugi on Zeman tühjast asjast kära teinud , naised on lihtsalt leidnud uue koopa ja osad on sinna elamagi asunud . </s> <s> Zeman aga pabistab iga asja pärast , kõik on talle nii tähtis , ta ei suuda ikka unustada oma ningosid ja Suurt Tundmatut . </s> <s> Tegelikult ei tohiks ta Zemanist nii mõelda , Zeman on ikkagi See Suur Zeman , tal on Majesteedi kingitud päruslaev , ta on ennast täielikult ja alatiseks tööle pühendanud , ohverdanud eraelu — Yenonagi läks ju Zemani juurest ära , kuigi Yenona oli igavene nõid ja vastik elukas ... </s> </p>
<p> <s> Estrada peatus ja jõi suurte sõõmudega välipudelist vett . </s> <s> Talle tuli meelde , kuidas Zeman oli rääkinud Vaatleja Dovanist , mehest , kelle neli " hoolealust " koopaelanikku janusse surid . </s> <s> Dovan oli peale sattunud koopale , kust neli viljatut naist olid minema aetud . </s> <s> Naised hakkasid mööda kaljuvahet teisele poole mägesid minema , kus oli suur lagendik . </s> <s> Loomulikult olid nad nii või teisiti hukule määratud . </s> <s> Dovan töötas mingi sotsio-psühholoogilise programmiga , tal oli vaja vaatlusandmeid ja nii edasi . </s> <s> Vaatleja järgnes ettevaatlikult naistele , oli mitmeks päevaks kõige vajalikuga varustatud . </s> <s> Siis tuli varing ja naised müüriti mõnekümne ruutmeetrisse kivilahangusse . </s> <s> Dovan oli nende juures kuni lõpuni ... </s> <s> Naised ei teinud üksteisele midagi , kuigi tugevam neist oleks võinud nii oma eluiga pisutki pikendada — see fakt oligi lõpuks kõige tähtsamaks osutunud . </s> <s> Keegi kaitses nende vaatlusandmetega oma " doktori " — keegi , kuid mitte Dovan . </s> <s> Dovan vaatles ja nuttis ... </s> <s> Ta ei tohtinud nende kannatusi leevendada . </s> <s> Liitrike vett , mida naised nii ihaldasid või neli kiiret mürgilaengut — kõike seda oleks olnud liiga palju . </s> <s> Naised kustusid aeglaselt piineldes , hoidsid üksteisel käest kinni ( koopas polnud sellist lähedusvajaduse fenomeni täheldatud ) ja surid , nähes silme ees vaid avarat helesinist Capaneusi taevast . </s> <s> Dovan ütles pärast seda oma töö üles ja lendas minema . </s> <s> Temast olevat saanud Vikerlase kaardiväe major ning ta uputas kolm aastat hiljem verre mässu Damaskus III-l . </s> <s> Aga Estrada mäletas , et Dovani juhtum oli seminaris tekitanud kõva vaidluse . </s> <s> Zeman väitis , et Vaatleja käitus õigesti , Vaatlejal polnud teist valikut , ta oli andnud vande . </s> <s> Ja vande mitte ainult Konservatooriumile vaid ka Capaneusile . </s> <s> Keegi oli aga arvanud , et Vaatleja oleks võinud naistega suhelda , kontakti astuda . </s> <s> Õnnetute reaktsioon oleks olnud teadusele väga huvitav , oma kogemust poleks nad niikuinii saanud edasi anda . </s> <s> Zeman vastas , et kontakt on keelatud . </s> <s> Igasugustes tingimustes keelatud . </s> <s> Siis oli Estrada veel kadett ja ei teadnud eridirektiivist ... </s> </p>
<p> <s> Hakkas hämarduma . </s> </p>
<p> <s> Estrada taipas , et tema samm on liiga aeglane . </s> <s> Zaindi öö on kiire laskuma , õhtuvidevik peaaegu puudub . </s> <s> Oli viga sinna tühermaale ronida , teda võidakse veel süüdistada sarviku provotseerimises . </s> <s> Zeman vaevalt seda teeb , aga Dhaka võib küll . </s> <s> Dhaka on mõnikord liiga norija , ta tahab Zemani ees distsipliiniga hiilata . </s> <s> Dhaka on pugeja , kinnitas Estrada endale . </s> <s> Pugeja , kes poeks alati iga ülemuse ees ja Zemani ees poeb ta praegu ainult sellepärast , et Zeman on ülemus . </s> <s> Muud põhjust siin ei ole . </s> <s> Ei tohi olla . </s> </p>
<p> <s> Siis hakkas Estrada seiretabloo häält tegema . </s> <s> Mitte kõvasti piiksuma , ainult kuularites tekkis signaal — andur oli tuvastanud midagi , millest ka inimene kindlasti teadma pidi . </s> <s> Estrada peatus . </s> <s> Mets oli päris lähedal , sealt pidi ta põhjakaarde pöörama , et T-punkti jõuda . </s> <s> Teekond jäi koopaasuika harilikest radadest eemale , see oli valitud nii , et ühkti olulist eluvormi teel ei oleks . </s> <s> Ta vaatas seiretablood . </s> <s> Neli objekti — kolm väikest ja üks suur . </s> <s> Kolm inimest ja üks sarvik . </s> </p>
<p> <s> Bent vris Zeman 41. </s> <s> Ardaman ; kell 22.16 </s> </p>
<p> <s> Ta pani oma vastase nimeks Mathika ning seadistas ta musta vöö tasemele . </s> <s> Nimel polnud tegelikult mingit tähtsust ja seepärast ta ristiski vastase mitte midagi tähendava sõnaga . </s> <s> Kui ta klaviatuuri näppides Mathikat elustas , sisendas ta endale , et sellel pole mingit pistmist Damaskus III voodoo-kultusega ega sealt omandatud oskustega . </s> <s> Vastane sai nimeks Mathika ja Zeman ründas teda kiiresti oma kroonvõtetega — pettelöök kubemesse ja pöördelt jalahaak kuklasse . </s> <s> Mathika blokeeris ülikiirelt mõlemad ja kasvatas jalalöögi blokilt osavalt vastuhoobi . </s> <s> Löögist saadud valu oli piisavalt tugev , et Zeman rõõmustaks väärilise vastase üle . </s> <s> Kukla taha kinnitatud andur reageeris täpselt läbilastud tabamusele ja sisendas meeltesse vastava valuaistingu . </s> <s> Mathika osutus nutikaks selliks . </s> <s> Zeman polnud talle sugu programmeerinud , kuigi tihti armastas ta luua mulaazhe naiste kehajoontega . </s> <s> Nii mõnigi virtuaalseks veriseks tombuks pekstud mulaazh sarnanes äravahetamiseni Yenonaga . </s> <s> Kuid Mathika oli sootu . </s> <s> Ja Pesa Foogt ja Tema Majesteedi Teaduse ja Tehnika Ameti Mõistliku Elu Otsimise Konservatooriumi endine luureülem parun Bent vris Zeman kohendas pisut niudevööd , mis koos musta peapaelaga moodustas tema ainsamad riietusesemed . </s> </p>
<p> <s> Seadeldis oli uus ja Mathika Zemani seitsmes tehispartner . </s> <s> Esimesed kaks oli ta liiga kiirelt tapnud ning kahtlema löönud rahakulutuse otstarbekuses . </s> <s> Hiljem olid treeningpartnerid tugevamaks muutunud . </s> <s> Mathika oli aga eriti hästi õnnestunud — mulaazhi agressiivsus oli viidud maksimumini ning ta oskas kung-fu'd Zemanist paremini . </s> <s> Pärast esimest ebaõnnestunud rünnakut katsetas Zeman pettelööki pähe , kuid jäi hiljaks . </s> <s> Mulaazh kummardus ning tegi osava pöörde vasakule — Zeman kaotas tasakaalu ja rehmas õhku , saades samal ajal piste neerudesse . </s> <s> Mathika oli kükakil giboni-asendis ja rebis talle oma teravdatud varvastega veel teisegi löögi . </s> <s> Zeman põrkus paar sammu tahapoole ja võttis sisse samuti põlvedest kõverdatud võitlusasendi . </s> <s> Talle isegi tundus , et mulaazh irvitas ... </s> <s> Veelkord proovis ta pettelööki ja veelkord tabas Mathika jalalaba ta rannet . </s> <s> Jalg pühkis oma teelt Zemani käe — blokk oli hirmvalus — ja samas , ilma vähimagi vihjeta uuele tasakaaluasendile ja kombinatsioonile sidus Mathika oma tõrjesse rünnakulöögi . </s> <s> Zemanit tabati rinda , andur kuklas edastas löögiimpulsi ajju ja Zemani hing jäi hetkeks kinni . </s> <s> Kuid ainult hetkeks — Mathika ei saanud tappa ja tõmbus tagasi , et tema looja saaks hinge tõmmata . </s> <s> Nüüd hakkas Zeman juba vihaseks muutuma , kuid see viha oli vaid sisemine innustus , mitte füüsiline raev . </s> <s> Treeningmulaazh oli õnnestunud , kui ta võitlusega oma loojat motiveeris . </s> <s> Zeman proovis nüüd Zhu-Maoingi küünarlöökide seeriat — parem käsi tegi pettelööke ja keha jäi kergelt ehmatatud vastasest piisavalt kaugele , kui kõverdunud sõrmedega vasak jagas koodina vaheldumisi küünar- ja rusikahoope . </s> </p>
<p> <s> " Zeman ! </s> <s> Balthus siin , oled sa kodus või ? " </s> <s> Kogu tuba täitus Balthus Azarjani nasaalse häälega . </s> <s> Neli silmale nähtamatut valjuhääldit edastasid vaneminseneri nõudlikku , kuid ettevaatlikku küsimust . </s> <s> Loomulikult oli Zeman kodus , kus mujal tal siis olla oli ? </s> <s> Ilmselt kostus Azarjani telefoni vaid matsatused ja ähkimised , sest üle toa valgus inseneri lootusetu ohe , kui ta küsis : </s> </p>
<p> <s> " Tapad jälle neid viirastusi ? </s> <s> Vabandust , et segasin . " </s> </p>
<p> <s> Foogti kodutelefonil rääkimine oli lubatud ainult äärmisel juhul . </s> <s> Pesas oli ametlik puhkeaeg ja Zeman nõudis , et vastavalt tema seisusele on iga päev neli tundi ainult tema päralt . </s> <s> Foogt pidi säilitama alluvatest teatava distantsi . </s> <s> See polnud Konservatooriumist kaasa toodud poosetamine . </s> <s> See oli distsipliin — kõik pidid mõistma , et tühise asja pärast Foogti puhketundidel tema poole pöördumine toob asja pärast kaasa nädalase treeningreisi Zomasele . </s> </p>
<p> <s> Zeman lajatas Mathikale oma firmahoobi — pöördelt kannahaak kaksteistsõrmiksoolde . </s> <s> Mulaazh jäi sedapuhku blokeerimisega hiljaks ning välkkiirelt kukerpallitas Zeman arvuti juurde . </s> <s> Veel klaviatuuri poole seljaga olles , tabas ta varvastega pealülitit . </s> <s> Mathika kadus hetkega . </s> <s> Zeman tõusis ja astus matilt ära . </s> <s> Vaikse surinaga , mis pidi ka Azarjani kuularitesse ulatuma , tõusis tatami hoobadelt üles , tõmbus seinani ja kadus laepaneeli alla . </s> <s> Suure ümarate nurkadega ruumi põrandale tekkis taas harilik plastplats , mis imes endast välja kunstkarusnahkse vaiba . </s> <s> Zemani kabinet-kodu võttis taas oma hariliku ilme ja hiljutisest võitlusest jäi õhku vaid higilõhn . </s> </p>
<p> <s> " Kuulan , alluv , " hõikas Zeman vannitoa poole suundudes . </s> <s> " Plaanid väikest retke Zomasele ? " </s> </p>
<p> <s> " Ainult koos sinuga ! </s> <s> Mul on midagi tõeliselt tähtsat . " </s> <s> Azarjani hääl kostus tõepoolest erutatult . </s> <s> Umbes sellisena oli pikakasvulise inseneri ninahääl kõlanud kaks aastat tagasi . </s> <s> Siis kui ta Zemani palvel oli sooritanud oma viimase retke Vaatlejana ja jäänud lõksu paarituvate sarvikute ning jahiretkele suundunud koopaelanike vahele . </s> <s> Sidepidamine Pesaga oli lubatud samuti ainult äärimisel vajadusel . </s> </p>
<p> <s> " Kui tähtis ? </s> <s> Kas võib Foogt endale enne lubada pisut kümblemist ? " </s> </p>
<p> <s> " Ma arvan , et sa peaksid seda võimalikult ruttu nägema . </s> <s> See on midagi erakordset , seda pole iialgi varem juhtunud ... " </s> <s> Azarjan oli tõesti ärevil . </s> </p>
<p> <s> " Mis siis on ? </s> <s> Sul läks kõvaks või ? " </s> </p>
<p> <s> " Meil läheb siin kõigil varsti kõvaks ! " </s> </p>
<p> <s> " See võiks tõesti huvitav olla , " pomises Zeman , heitis niudevöö ja peapaela toanurka ning sulges vannitoa ukse . </s> <s> Azarjan närvitses alati , kui Estrada all oli . </s> <s> Zeman teadis Azarjani kiindumusest noorde Vaatlejasse . </s> <s> Intiimsuhted Pesa töötajate vahel polnud just keelatud , kuid mida vähem neid oli , seda parem . </s> <s> Siin polnud ju lõppeks Terranoova ega Õukond . </s> <s> Nii paistis arvavat Zeman ja järelikult oli see ka Konservatooriumi tahe . </s> <s> Kuid tegelikkus ... </s> </p>
<p> <s> " Kas Foogtil oleks siis võimalik Tehnikast läbi tulla ? " </s> <s> Inseneri hääl segunes vee pahinaga . </s> </p>
<p> <s> " Ma pesen ja tulen . </s> <s> Ära vahepeal lõdvaks lase . </s> <s> Lõpp . " </s> </p>
<p> <s> Kui Zeman oli pesnud ja riietunud , astus ta aeglaselt oma ruumidest välja ja liikus mööda Pesa plastmetallist koridore arvutikeskuse poole . </s> <s> Tee peal põikas ta Operatiivkeskusesse . </s> </p>
<p> <s> Sidepaneelide taga istus valveohvitser Cirnetta Dhaka . </s> <s> Pesa üks kolmest Asefoogtist ning Zemanile vastukarva käiva üldise arvamuse kohaselt ka tema suursoosik . </s> </p>
<p> <s> " Kuidas all on ? " küsis Zeman . </s> </p>
<p> <s> Kaunitar keeras oma lühikeste lumivalgete juustega pea momentaalselt Zemani poole . </s> <s> Silmade välkudes kandis ta õõnsal ja enda arvates operatiivsel häälel ette : </s> </p>
<p> <s> " Meie sektoris Estrada . </s> <s> Jälitab VI-B kadujaid . </s> <s> Peaks viienda süstikuga naasma . </s> <s> Oliveri grupp on endiselt ookeanil — otsivad labori jaoks asustamata saart . </s> <s> Ja siis on veel Abelsson , aga nemad ei raporteeri enne nädalat . " </s> </p>
<p> <s> Zeman teadis , kes all on ja mida seal tehakse . </s> </p>
<p> <s> " Probleemideta ? " </s> </p>
<p> <s> " Kaks tundi tagasi raporteeris Estrada sarvikust . </s> <s> Odoorlaeng , probleem likvideeritud . " </s> </p>
<p> <s> " Ülesanne täidetud ? " </s> <s> Dhakaga rääkides tabas Zeman ennast koonerdamiselt verbidega . </s> <s> Ta sai aru küll , et tegu on alateadliku Asefoogti kõnemaneeri mõnitamisega , kuid ilmselt pakkus see talle haiglast rahuldust . </s> </p>
<p> <s> " Signaal tuli tühermaalt . </s> <s> Kutsungit 7 pole olnud . </s> <s> Kuid ilmselt on tal naiste marsruut teada ja kaamerad on üleval . </s> <s> Estrada on ju meil noortest üks parimaid . " </s> </p>
<p> <s> Kutsung 7 tähendas ülesande täielikku täitmist , kuid selle edastamine polnud enne süstikusse jõudmist kohustuslik . </s> <s> Foogti soovil olid kohustuslikud ainult hädasignaalid ning raportid kohtumistest kaardistamata areaaliga sarvikutest , dinolüüpidest ja muudest suurtest loomadest . </s> <s> Zemani poliitika oli hoida võimalikult vähe sidet Vaatlejatega — see pidi neid motiveerima iseseisvusele ja adekvaatsele käitumisele . </s> <s> Pealegi võisid üleliigsed raadiolained liialt mõjuda Capaneusi mõningatele asukatele . </s> <s> Lausside ei meeldinud Zemanile , seepärast polnudki ta vaimustuses satelliitide paigaldamise ideedest ning transformaatorite ülesseadmisest Mõõkkaljudele . </s> </p>
<p> <s> " Estrada nägi sarvikut ? </s> <s> Veider , miks ta tühermaale ronis ... </s> <s> Kui tagasi tuleb , kirjalik raport ja kohe minu juurde ! " </s> </p>
<p> <s> " Edasi antud ! </s> <s> Kirjalik raport ja kohe Foogti juurde . " </s> <s> Blondiini sõrmed klõbistasid arvutiklahve . </s> </p>
<p> <s> " Muid probleeme pole ? " </s> </p>
<p> <s> " Loomulikult mitte , Foogt . </s> <s> Kõik on korras . " </s> </p>
<p> <s> Kõik pole kunagi korras , mõtles Zeman , kui suundus edasi , kõik ei saagi kunagi korras olla . </s> <s> Oli puhkeaeg ja koridorid tühjad . </s> <s> Pesa elanikud olid enamalt jaolt kas oma eraruumides või siis Muuseumis või raamatukogus . </s> <s> Pidev enesetäiendus , pühendumus . </s> <s> Mittesekkumine nõudis Vaatlejatelt suuremat teadlikkust kui füüsilist valmisolekut . </s> <s> Zeman loivas aeglaselt Azarjani impeeriumi poole . </s> <s> Peaaegu terve Pesa keldrikorruse võttis enda alla kolme plokki jagunev tehnikakeskus — tuhandete üle planeedi laiali nähtamatute silmade ja andurite aju . </s> <s> Kõik elektroonilised ja hologeensed signaalid planeedilt jõudsid siia , kus targad masinad neid süstematiseerisid ja edastasid . </s> <s> Kogu krempli juhtimiseks piisas ühest inimesest — peainsenerist Balthus Azarjanist . </s> <s> Ligi seitse aastat oli Azarjan Vaatlejana Capaneusil oma leiba teeninud , kuni lõpuks oli Zeman palunud tal omad praktikas kogutud teadmised ühendada erakordse tehnikavaistuga ning keskus üle võtta . </s> <s> Azarjani kasutas ta Vaatlejana nüüd ainult erijuhtudel ning neid tuli harva ette . </s> </p>
<p> <s> Keskuses oli hämar , sest Azarjan ei kannatanud eredat valgust . </s> <s> Arvutid olid paigutatud ringikujulisse labürinti , millest viis otsetee läbi ringi keskusesse — kahe meetri kõrgusel asuva klaasseintega kabiinini , kus istus Jumal . </s> <s> Zeman ei talunud masinaid , ta tundis alati veidrat võõristust , puutudes kokku enda omast kõrgema intellektiga , mis ei jaganud inimhingest mitte tuhkagi , kuid suutis eksimatult orienteeruda mikro- või makromaailmas , mis tema looja — inimese — teadvusele ei allunud . </s> <s> Keskuses oli väga vaikne , alati pidi Zeman enda ettekujutustele lisama teatava intelligentse surina , mille saatel arvutid tema meelest töötama pidid . </s> <s> Ta liikus ebalevalt Azarjani kabiini — Nõiaköögi — suunas , viimane nägi teda juba kaugelt ja viipas närviliselt käega . </s> <s> Inseneri pikk kõhetu kuju vibutus toolist , tõusis ja avas klaasukse . </s> </p>
<p> <s> " Noh , kui tõsine sul siis lugu on ? " küsis Zeman , kui oli pakutud tooli istunud . </s> </p>
<p> <s> Azarjan liigutas mingeid miniatuurseid hoobe ja laest laskus kahe mehe vahele kuvar . </s> </p>
<p> <s> " See on obsi keskteleskoobi viimase seireprogrammi projektsioon , " ütles Azarjan surmtõsisel häälel . </s> </p>
<p> <s> " Obsi ? " </s> </p>
<p> <s> " Observatooriumi , noh ! </s> <s> Mõõkkaljudel asuva observatooriumi edastatav pilt , " seletas insener läbematult . </s> <s> " Kõige värskem pilt . </s> <s> Tõtt-öelda on see pilt küll mõned päevad vana , sest ma ei ole obsi ammu monitoorinud ja ta pole ka sellise info peale programmitud . " </s> </p>
<p> <s> Mõõkkaljude kõige kõrgemal tipul — Grizmailol — asus Capaneusi üks tähelepanuväärseim objekt . </s> <s> Portatiivne luksobservatoorium , mida Azarjani nõudmisel Zeman pikalt Konservatooriumilt taotlenud oli . </s> <s> " Obs " oli üks kõige võimsamaid omataoliste seas , tema parameetreid Zeman ei mäletanud , kuid ta uskus seletust , et iboisotoopidel töötav mikroteleskoop on üks võimsamaid Ruumis . </s> <s> " Obs " polnudki teab mis suur , vaid mõnesaja-aakrine ehitis , mille katusel oli teleskoop . </s> <s> Ja asus ta tipul , kuhu Homo sapiens capaneaum ei jõua niipea . </s> <s> Vähemalt lähema saja tuhande aasta jooksul mitte . </s> <s> Zemanile tuli meelde , et tavaliselt kasutas Azarjan " obsist " kõneldes s-tähe asemel irooniliselt peenutsevalt z-häälikut . </s> <s> Täna aga hääldas Azarjan asju nende õigete häälikutega . </s> <s> Midagi pidi seegi tähendama . </s> </p>
<p> <s> " Räägi ! " käskis Zeman , ise tähelepanelikult kuvarit uurides . </s> <s> Ta eristas mingit laigulist kera , mis pidi ilmselt Capaneus olema , sest stereoekraanil kumasid tema tagant veel teised Diomedi süsteemi planeedid — Roksalana , Fulcus , Zhumang ... </s> <s> Insener kruttis kujutist teravamaks . </s> </p>
<p> <s> " Ilmselt on mul juba esimene ehmatus üle läinud . </s> <s> Olukord sellest paremaks muidugi läinud ei ole . </s> <s> Vaata ... " </s> </p>
<p> <s> Zemani ees rullus läbi kuvari täheavarus , helendavad täpid muutusid kiirtevihuks ja Foogtile meelestusid pildid tähelaeva pardalt . </s> <s> Siis kujutis peatus mingi laperguse objekti juures . </s> </p>
<p> <s> " Asteroid , " teatas Azarjan kiretult . </s> <s> " Võimalik , et sellele antakse tulevikus minu nimi . </s> <s> Balthuse asteroid ... " </s> </p>
<p> <s> " Azarjani asteroid sobib minu meelest paremini . " </s> </p>
<p> <s> " Ja-jah , Zemani zeniit , Estrada ekstrogramm ja nii edasi ... " </s> <s> Insener fookuseeris kujutist veelgi . </s> <s> Pilt lapergusest esemest teravdus , võis eristada keha katvaid mõhnakesi ja konarusi . </s> </p>
<p> <s> " Mis siis selle asteroidiga on ? " päris Zeman . </s> </p>
<p> <s> " Enamik Diomedi süsteemi asteroide tiirleb Zhumangi ja Mojo orbiitide vahel . </s> <s> Enamik , aga mitte kõik . </s> <s> Nagu tead , on neid seal terve vöö , mida on üldiselt vähe uuritud ja osalt seepärast ma palusingi selle observatooriumi siia korraldada . </s> <s> Konservatooriumil , nagu isegi tead , on raha alati vähe , isegi permanentset ruumiterminali meil pole ja lähivaatlusobsi muretsemine ei tulnud kõne allagi ... " </s> </p>
<p> <s> " Jah , ma tean , lase edasi ! " </s> </p>
<p> <s> " Olgu , edasi . </s> <s> Võis arvata , et on palju asteroide , mille tee lõikab Capaneusi orbiiti . </s> <s> Enamiku vööasteroidide kaugus üksteisest on 2 — 4 astronoomilist ühikut . </s> <s> Kuna asteroide on aga vöös meeletult palju ja nad üksteisele lähenevad , siis võivad nende orbiidid muutuda . </s> <s> Ja muutuvadki . </s> <s> Selle siin , " Azarjan osutas ekraanile , " orbiit mitte ainult ei lõika Capaneusi oma , vaid ta põrutab meile otse sisse ! " </s> </p>
<p> <s> " Kuidas , palun ? " </s> </p>
<p> <s> " Põmaki , nätaki-mataki ! </s> <s> Suur pauk ja siis on vaikus . " </s> </p>
<p> <s> " Misasja ... " </s> </p>
<p> <s> " See asteroid , Bent , põrkab Capaneusiga kokku . </s> <s> Asteroid , mille meie observatoorium paar päeva tagasi välja peilis , sõidab meile sisse . </s> <s> Ja see on suur mürakas . </s> <s> Tema läbimõõt on 736 kilomeetrit . </s> <s> Üldiselt jagab see meie obs seda asja minust paremini , mina seda albeedode värki eriti ei mõista , kuid kahelda pole siin milleski . </s> <s> Meiega on lõpp ! " </s> </p>
<p> <s> Zeman ei suutnud ikka veel mõista . </s> </p>
<p> <s> " Kuidas on lõpp ? " </s> </p>
<p> <s> " Seda on ju varem juhtunud , küll ja küll . </s> <s> Tuleta meelde pioneerkolooniat Sigadel , kui ekspeditsioon jõudis asteroidist vaid paar kuud varem kohale . </s> <s> Neil polnud observatooriumit kaasas , arvasid , küll läheb mööda ... </s> <s> Ei läinud . </s> <s> Üks suur plahvatus ja ongi kõik . </s> <s> Ookeanid tõusevad üle kallaste , vulkaanid purskuvad , lööklaine pühib kõik elava ... Vaevalt sest planeedist üldse midagi alles jääb . " </s> </p>
<p> <s> " Millal see siis tuleb ? " </s> </p>
<p> <s> " Obs arvab , et asteroid saabub Capaneusile kaheksa aasta pärast . </s> <s> Seega üsna varsti . " </s> </p>
<p> <s> " Siis ... siis on ju veel aega ? " </s> </p>
<p> <s> " Aega milleks ? " </s> </p>
<p> <s> " Ma ei tea ... </s> <s> Evakuatsiooniks , põgenemiseks , kui nii võtta . </s> <s> Kas asteroidi ei saa hävitada , minu meelest ju saab ? " </s> </p>
<p> <s> " Teoreetiliselt küll . </s> <s> Seda on varemgi tehtud . </s> <s> Aga Konservatooriumi finantsilised võimalused , tead isegi . </s> <s> Ja mittesekkumine lõpuks . </s> <s> Minu kohus oli sind teavitada . </s> <s> Minu ettepanek oleks , et paneme nüüd Konservatooriumile teate kokku . </s> <s> See pilt peaks olema aga üsna muljetavaldav . " </s> </p>
<p> <s> Zemani ees kuvaril tormas asteroid meeletu kiirusega Capaneusi poolte . </s> <s> Planeet vappus virtuaalsel kokkupõrkel . </s> <s> Tugev sähvatus läbistas stereopiltset tühjust . </s> <s> Azarjan klõbistas klaviatuuril ja ekraanile ilmus kujutis katastroofist planeedil . </s> <s> Apokalüpsis ... </s> </p>
<p> <s> " Kas siis midagi ei jääks alles ? " küsis Zeman süngelt . </s> </p>
<p> <s> " Mateeria säiliks , kuid moonutatud kujul . </s> <s> Millestki elavast palju alles ei jääks . </s> <s> Meie hoolealused hukkuksid kõik viimseni . </s> <s> Sellel maailmal läheks ajastuid , et taas mõistliku eluni jõuda . </s> <s> Kui üldse kunagi ... " </s> </p>
<p> <s> " Epitsenter ? " </s> </p>
<p> <s> " Jääb arvatavasti Zaindi põhjaossa . </s> <s> Obs teab öelda , et näiteks koobas VI-B hävib umbes viisteist minutit peale kokkupõrget . </s> <s> Mõõkkaljud matavad siin kõik enda alla . </s> <s> Kõik mõnesaja kilomeetri raadiuses . " </s> </p>
<p> <s> Zeman nõjatus ohates tooli seljatoele . </s> <s> Ta oli segaduses . </s> <s> Seda ei juhtu just sageli , et suur Bent vris Zeman ise satuks segadusse . </s> <s> Terve planeedi häving ... </s> <s> Kunagise Maa sõsarplaneedi vägivaldne häving mingi totaka asteroidi tõttu . </s> <s> Teda ei ehmatanud uudised inimeste peatsest vägivaldsest surmast , selleks oli Zeman surma liiga palju näinud , olnud selles osalinegi , vahel pealtvaataja , vahel põhjustajana . </s> </p>
<p> <s> Aasta tagasi oli Zaindi ainsa vulkaani ootamatu kire tõttu hävinud ligi tuhatkond kapaneuslast . </s> <s> Uppunud voolava laava sültjasse massi , puruks kistud lendavatest kivilahmakatest , lämbunud elusalt maetuna tuha ja kiviprügi alla , surnud statistilist surma loodusjõudude käes ja põhjustanud jälle mingi põhjusliku seose selle maailma looduslikus valikus . </s> </p>
<p> <s> Surm kuulub Konservatooriumi igapäevatöö juurde — surma vaatamine , surma vaatlemine , surma jäädvustamine , surma hindamine . </s> <s> Ilmaruum on suur ja lai — inimesele võõraid eluvorme on mitmeid ja neid on kõige erinevamates maailmades . </s> <s> Kuid inimesele sarnast mõistuslikku elu pole neist seni kuskil , kui Excelsuse ningod välja arvata , kuid nendest proovis Zeman mõelda nii vähe kui võimalik . </s> <s> Zeman mõtles Suurele Tundmatule — rassile , kelle elutegevuse jälgi on avastatud nii Capaneusil , Hundil , Mozaiko II-l ja kus kõikjal veel . </s> <s> Ja Capaneus võib olla üks võti Tundmatu saladuse lahendamiseks . </s> <s> Võib olla , võib saada ... </s> <s> Kuid mitte enam siis , kui Azarjani asteroid hävitab selle maailma ja kõik , mis sellest leida võib . </s> <s> Kaheksa aastat ? </s> <s> Kaheksa suve , talve , kevadet ja sügist , mis Capaneusil kestavad kõik nii sarnaselt Maale ? </s> <s> Tühine ajahetk , tabamatu sähvatus . </s> <s> Siin , ainult siin — Capaneusil on tekkinud rass , kes kordab oma arengus inimkonna okkalist teed inimahvist mõistusega olendiks . </s> </p>
<p> <s> " Kuidas on , Foogt ? " küsis Azarjan . </s> <s> " Paneme pillid kotti ? " </s> </p>
<p> <s> Zeman ei vastanud . </s> <s> Ta jälgis endiselt ekraanilt kuvatavat pilti , mis üheselt ja halastamatult kuulutas Capaneusi-nimelise planeedi hukku . </s> <s> Kiretult jutustas arvuti talle lugu surmast . </s> <s> Lugu sellisest surmast , mis vaevalt jätab maha lootust uue elu tärkamiseks . </s> </p>
<p> <s> " Foogt , uu ! </s> <s> Kommentaare on ? </s> <s> Või ma läkitan asja Konservatooriumisse ? " </s> </p>
<p> <s> " Ja kõik üksikasjadeni ! " ütles siis Zeman toolilt tõustes . </s> <s> " Ehmata neid . </s> <s> Ära anna neile ettevalmistusaega , et tulemas on midagi põrutavat . </s> <s> Pane see pilt muu kraami vahele . </s> <s> Varsti peaks Estrada tagasi jõudma . </s> <s> Anna kõigepealt montaazh tema kaadritest ja raportist , siis tulgu kuluaruanne ja siis Obsi pilt täies uhkuses . " </s> </p>
<p> <s> " Miks nii ? " </s> </p>
<p> <s> " Ma tahan nii , Balthus . </s> <s> Ma tahan nii ... " </s> </p>
<p> <s> " Selge . </s> <s> Ehmatame neid . " </s> </p>
<p> <s> Zeman mõtles , mida veel insenerilt küsida . </s> <s> Talle ei tulnudki midagi tarka pähe — arvutikujutis maailma lõpust oli piisavalt kõnekas . </s> <s> Kaheksa aasta pärast on kõik . </s> <s> Lõpp . </s> <s> Ja Zeman lahkus , kõndis mööda koridori tagasi , üritades meelde tuletada , mida ta teadis asteroidide hävitamisest . </s> <s> Seda ei olnud palju . </s> <s> Õigemini oli seda piisavalt teadmaks , et põrgulikult raske saab olema Konservatooriumil Tema Majesteeti veenda hiigelkulutuste otstarbekuses . </s> <s> Ja veel raskem saab Konservatooriumil olema veenda iseennast , et Azarjani asteroidi hävitamine ei lähe vastuollu Capaneusi Hartaga . </s> <s> Mittesekkumisega . </s> </p>
<p> <s> Estrada 41. </s> <s> Ardaman ; kell 23.20 </s> </p>
<p> <s> Zeman oli kunagi öelnud , et Vaatleja vastutab Capaneusil iga oma liigutuse eest mitu korda rohkem , kui kogu oma elu seniste liigutuste eest kokku . </s> <s> Zemanile ei meeldi ennast korrata , ta ütles seda vaid korra . </s> <s> Kui see seminaris kohe kõigile kohale ei jõudnud , siis all jõuab kunagi kindlasti . </s> </p>
<p> <s> Estrada oli teadnud , et odoorlaengut saab ja tuleb reguleerida . </s> <s> Aga ta oli jäänud unistama ja tulemused olid nüüd käes . </s> <s> Ta oli seiretablooga uurinud kaugemat ümbrust , lootes leida märke kadunud naistest , sarvik oli Estradat ehmatanud ja selles oli ta ise ja ainult ise süüdi . </s> <s> Sarvik oli saanud liiga tugeva annuse , peale haistmiselundite oli see mõjunud ka tema tajuorganeile , mõjunud loomulikule enesealalhoiuinstinktile , kui selline asi neil peletistel üldse olemas oli . </s> <s> Estrada oli oma tähelepanematusega sarviku hulluks ajanud . </s> <s> Sarvik sai odoori koguses , mida harilikes tingimustes on küllalt dinolüübi eemalepeletamiseks . </s> <s> Kui muid Capaneusi asukaid läheduses pole , võib nii suurt laengut kasutada umbes kilomeetri kaugusel asuvale dinolüübile . </s> <s> Need rohusööjad hiiglased on küll ohutud , kuid Zeman nõuab kategooriliselt , et nemadki Konservatooriumi Vaatlejatega ka kaugelt tutvust ei teeks . </s> </p>
<p> <s> Sarvik oli tormanud ummispäi ringi , segase ja hullununa . </s> <s> Tormanud ringi seni , kuni sattus inimeste peale . </s> <s> Juhus ? </s> <s> Seda ei saa Estrada kunagi teada . </s> <s> Kuid ta aimas , et oma mõtlematusega oli ta põhjustanud midagi , mis sedastab igaveseks inimese lubamatu sekkumise Capaneusi oma asjadesse . </s> <s> Poleks ta ehmatusest saatnud sarvikule näkku maksimumtugevusel odoorlaengut , poleks peletis ilmselt tormanud hakkima inimesi . </s> <s> Tavaliselt tõmbub odoorlaenguga vastu vahtimist saanud sarvik ohtlikust piirkonnast viivitamatult eemale . </s> <s> See on kaitserefleks , millise täpseid mehhanisme pole veel selgitada õnnestunud . </s> <s> Lihtsalt ei kannata sarvik seda haisu ja kõik . </s> <s> Kuid liiga tugev laeng võib looma meeltesegadusse ajada . </s> </p>
<p> <s> Nad olid olnud tagasiteel . </s> <s> Esimestena kõigist kadunuist oli see kolmik pöördunud tagasi koopasse . </s> <s> Ja Estrada ei saa enam iialgi teada , kus olid naised käinud . </s> <s> Sest tagasi nad sinna enam ei pöördu . </s> <s> Läbihakitud kehadega inimesed ei suuda ju kõndida ... </s> </p>
<p> <s> Sarvik on kiskja , kuid mitte inimlihale spetsialiseerunud kiskja . </s> <s> Evolutsioon pole temas veel välja arendanud oskusi kiiresti ja valutult tappa . </s> <s> Evolutsioon on hoolitsenud selle eest , et see kärsaga Terranoova loomaaias elutseva jõehobu mõõtmetes mõrtsuk suudaks tappa kõiki Capaneusi rikkaliku fauna esindajaid . </s> <s> Ja tappa kombel , mis igas inimeses tekitab tunde , et loodus on siinkohal kasutanud oma kõige sadistlikumat ja haiglasemat kujutlusvõimet . </s> <s> Tavaliselt haagib sarvik oma ohvri sarvede külge ja peksab siis viimast vastu teravaogalist selgroogu . </s> </p>
<p> <s> Kõige koledam oli see , et Estrada pidi sarviku hakkimist külma rahuga pealt vaatama . </s> <s> Loom rapseldas naistega vaid tapmisihast ning Estrada poolt põhjustatud hullusest . </s> <s> Vaatleja jõudis metsaservale just siis , kui kaks naist olid sarvede vahel veritsevaiks tompudeks muudetud ja kõrvale surema heidetud . </s> <s> Kolmanda naise kallal sarvik parasjagu töötas , kuid tegi seda aeglaselt , otsekui oma verist tööd nautides . </s> <s> Estrada kükitas põõsastikus ja jälgis toimuvat endale pidevalt kinnitades , et tema pole selles süüdi , lihtsalt see planeet ja tema töö on sellised . </s> <s> Aga siiski . </s> <s> Kui ta oleks enne päästikule vajutamist kontrollinud , kui suur väljapaisatav laeng on , võinuks naised veel elus olla . </s> <s> Ja poleks Capaneusi Hartat , võinuks Estrada vähemalt kolmanda naise päästa . </s> <s> Võibolla siis oleks naine veel kunagi tagasi pöördunud sinna saladuslikku kohta , kust ta oma kaaslastega tuli , kui sarvik neid ründas . </s> <s> Estrada esimene täismahus ülesanne Capaneusil oli läbi kukkunud . </s> </p>
<p> <s> Tegelikult naised olid veel elus . </s> <s> Kuid nende viimased hingetõmbed olid sellised , mida eluks on juba raske nimetada . </s> <s> Estrada jäädvustas mõrvastseeni oma minikaameraga ja soovis , et tema enda silmad suudaks toimuvat sama kiretult ja ükskõikselt jälgida . </s> <s> Esmakordselt kogu Capaneusil veedetud aja jooksul hakkas ta hoomama , mida tegelikult tähendab vastutus iga oma liigutuse , iga oma mõtte eest . </s> <s> Vaatlemine pole turism mööda Maa sõsarplaneeti . </s> </p>
<p> <s> Sarvik hakkas nüüd oma lihunikutööd lõpetama . </s> <s> Estradale tundus , et looma odoorhullus hakkas üle minema , sest pisut rahunenuna paiskas ta viimase naise seljalt vastu puud , röhatas siis valjusti ja jäi oma laastamist mõtliku pilguga silmitsema . </s> <s> Puude lehtedel ning sõnajalgadel sirasid verepritsmed , liha- ja sisikonnatükid . </s> <s> Viimane räsitud ohver , õieti see , mis temast järele jäänud , vajus aeglaselt mööda puutüve allapoole . </s> <s> Sarvik röhatas veelkord ja lonkis siis minema . </s> <s> Estradale paistis see looma kiire rahunemine väga veidrana , kuid ta meenutas kohe , et sarvikud ongi väga veidad olendid . </s> <s> Niivõrd tugev odooriannus võib püsida kaua , see võis mõjuda kui vaimuviirus . </s> </p>
<p> <s> Estradal oli nüüd juba väga kiire . </s> <s> Ta kontrollis oma kaamerat ja seiretablood . </s> <s> Pilt oli jäädvustatud ja süstik juba peaaegu kohal . </s> <s> Ta heitis viimaseid hingetõmbeid tegevaile veristele tompudele argliku ja valusa pilgu . </s> <s> Kas ma olen selles süüdi ? mõtles ta . </s> <s> Ja kui olen , kas siis Zeman saadab mind veel kunagi üksi ülesandele ? </s> <s> Tegelikult pole sellel praegu enam mingit tähtsust . </s> </p>
<p> <s> Ta tõusis puhmastikust , kontrollis , et sarvik on ohutus kauguses ja avas varukaamerat sisaldava kapsli . </s> <s> Inimese väikese sõrme suurune autogeneraatoriga kaamera kukkus plõksatades ta pihku . </s> <s> Estrada kontrollis kaamera pilti , veendus , et see edastab sündmuspaika , asetas kaamera ministatiivi , " vinnastas " selle elektrotõstuki ja lasi kaamera peost lahti . </s> <s> Edasi tegutses statiiv juba omapäi . </s> <s> Jätnud mällu pildi , mille edastamist temalt soovitakse , sööstis statiiv puuokstesse ja kinnitus esimesse sobivasse oksa . </s> <s> Seiretabloole ilmus nüüd kujutis lagendikust , aga nüüd juba uue statsionaarse kaamera poolt nähtuna . </s> <s> Sisuliselt oligi see kõik , mida Estrada sai oma ülesande täitmiseks teha . </s> <s> Siin oli koht , kust ta kadunud naised üles leidis . </s> <s> Üks punkt teel tundmatusse . </s> <s> Kui sama rada tulevad veel teisedki rändurid , leiavad nad laibad ja heal juhul võtavad nendega midagi ette . </s> <s> Harilikult loopisid VI-B asukad oma surnud koopa lähedal asuvasse kaljulõhesse , mõnikord toimetasid nad nii ka rünnanud vaenlaste laipadega , harvemini ka koopast mõningas kauguses surnud inimestega . </s> <s> Surnutega ümberkäimist uuris Pesas nooremantropoloog Hulla dek-Sioms ja temale kulusid need andmed ära , et esitada Konservatooriumile uurimus , mis lõpuks tõstaks selle frigiidse moori vanemteadlase staatusesse . </s> <s> Zeman aga ütles , et kui ükskord jõutakse surnutest lihtsa instinktiivse hügieenilise lahtisaamise eesmärgil mäekurusse loopimisest matmiskommeteni , võib täheldada Homo sapiens capaneaum'i arengus religioossete sedastamisteni jõudmist . </s> <s> Parimal juhul jääb selleni veel pool milleeniumit , aga see on kuratlikult huvitav , kuidas nad selleni jõuavad , oli Zeman öelnud ja Estrada teadis , et see , mis huvitab Zemanit , on ka tegelikult tähtis ja oluline . </s> <s> Aga Zeman oli Estrada jaoks oluline . </s> <s> Väga oluline . </s> </p>
<p> <s> Ja siis nägi Estrada , kuidas kolm helerohekalt kumavat valguskeha väljusid laibastunud ihudest ja tõusid üksteise järel aeglaselt puude latvade poole , lahustusid pöökide rõsketes okstes ja kadusid olematusesse . </s> </p>
<p> <s> Dhaka tervitas Estradat oma kontraaldiga reipal ja silmakirjalikul optimistlikul toonil . </s> </p>
<p> <s> " Õnnitlen ! </s> <s> Esimene ülesanne täidetud ? </s> <s> Suurepärane ! </s> <s> Korraldus kirjalik raport ja kohe Foogti juurde . " </s> </p>
<p> <s> Estrada ohkas . </s> <s> Ilmselt oli tema näoilme piisavalt kõnekas , et Dhakas tärkas sõbratari üleelamiste suhtes naiselik uudishimu ja ehk ka kaastunne . </s> </p>
<p> <s> " Probleeme ? " päris valveohvitser südamlikumalt , kui Estrada resigneerunult Operatiivkeskuse nurgas vabale taburetile maandus . </s> </p>
<p> <s> Estrada ei vastanud . </s> <s> Praegu nägi ta blondiinist kaunitaris mitte võistlejat , vaid inimest , kellele oma kogetud õuduste kohta südant puistata . </s> </p>
<p> <s> " Noh , mis oli siis ? " küsis Dhaka edasi . </s> </p>
<p> <s> " Pane palun viiuleid , " sõnas siis Estrada vaikselt . </s> </p>
<p> <s> Dhaka küünitas end paneeli kohal tahapoole ja lülitas muusika sisse . </s> <s> Estradast kahel pool hakkasid kostuma õrnad viiulihääled . </s> <s> Juba ammu oli ta avastanud , et miski ei rahusta paremini kui Terranoova Kuninglik Kammerorkester . </s> <s> Estrada oli sündinud ikka veel barbaarseks peetavas maailmas Kastiilias ja kuulis viiulimängu esimest korda väikse tüdrukuna vanematega Terranooval turismireisil olles . </s> <s> Sellest sai kiindumus kogu eluks — kiindumus Terranoovasse ja viiulitesse ... </s> <s> Kuid ise ei suutnud Estrada viiulist ühtki noodile sarnanevat heli kunagi välja võluda . </s> <s> Dhaka ootas , kuni Estrada on oma hingamisrütmi taastanud . </s> </p>
<p> <s> " Ma ei täitnud ülesannet , " sosistas siis Estrada . </s> </p>
<p> <s> " Mõni mure , pole sina esimene ega viimane , " lõi Dhaka hooletult käega . </s> <s> " Arvestuskaardile läheb see muidugi kirja . " </s> </p>
<p> <s> " Ma ei selgitanud välja , kus need naised käisid , " jätkas Estrada endiselt sosinal . </s> <s> " Ja ma andsin sarvikule dinolüübi annuse odoori . </s> <s> Sarvik läks hulluks , jooksis nende naiste otsa ja puksis nad surnuks . </s> <s> Minu nähes . " </s> </p>
<p> <s> Dhaka kergitas imestusest kulme ja klõbistas siis oma üldisel seirekuvaril . </s> <s> Estrada teekond ja toimetused — nii nagu Vaatleja seiretabloo oli nad Pesa peakompuutrisse lähetanud — kerkisid tema ette . </s> <s> Valveohvitser pomises midagi omaette , raputas oma kaunist poisipead ning tellis siis menüüst kujutise viimaselt paigaldatud kaameralt . </s> </p>
<p> <s> " Mnjah , see on juba tõsisem lugu . </s> <s> Ma vist ütlesin , et Foogt soovib sind kohe raportiga näha . </s> <s> Võin talle teatada , et sa pole praegu oma üleelamiste tõttu võimeline oma ülesande täitmisest aru andma . " </s> </p>
<p> <s> " Ma lähen kohe Zemani juurde . " </s> </p>
<p> <s> " Tahad vähe hinge tõmmata ? " </s> </p>
<p> <s> Sõna 'hing' juures pani Dhaka tähele , et Estrada võpatas . </s> <s> Taas saabus vaikus . </s> </p>
<p> <s> " Kuule , midagi pidi seal veel juhtuma ? </s> <s> Või sa ei kannatanud seda rapsimist välja ? " </s> </p>
<p> <s> Estrada ei suutnud ennast koguda , et öelda , mida ta oli näinud . </s> <s> Hoolimata oma peataolekust oli ta jõudnud tõstukis välikaamera salvestust kontrollida . </s> <s> Seal ei olnud midagi ... </s> </p>
<p> <s> " Kas sa oksendasid või ? " küsis Dhaka . </s> <s> " Lahustaja pidi sul ju kaasas olema . </s> <s> Okse saanuks ära pühkida . " </s> </p>
<p> <s> Kuidas pidi Estrada talle seletama , kuidas pidi ta ütlema , et nägi vaime , mida kaamerasilm ei olnud jäädvustanud ? </s> <s> Talle öeldaks , et üleväsimus ja vapustus põhjustasid selle hallutsinatsiooni , ta saadetaks täiendavasse arstlikku kontrolli , järgneksid igasugused muud ebameeldivad protseduurid . </s> <s> Aga ometi oli Estrada kindel , et nägi just seda , mida nägi . </s> <s> Viiulid saagisid energilisemalt , tempo tõusis — see oli Xamnahthu Neljas Prelüüd — saja kolmekümne aastaselt surnud kääbusest hilisgeeniuse viimane heliteos . </s> <s> Berkovski Xamnahthu hakkas muusikat kirjutama üle saja aasta vanana . </s> </p>
<p> <s> " Ma nägin midagi , Cinni , " ütles Estrada lõpuks , kõnetades Asefoogti hellitusnime pidi . </s> <s> " Midagi , mis pole päris harilik . </s> <s> Ma ei tea , kuidas sellest raporteerida . " </s> </p>
<p> <s> " Raporteerida tuleb eeskirjade järgi , Linne . </s> <s> Alati ja ainult eeskirjade järgi . </s> <s> Kõigi nähtuste jaoks on olemas register . </s> <s> Ja kui nähtust pole registris , pead sa esitama algul eelraporti ja siis Teadusosakonnaga nähtuse kvalifitseerima vastavalt direktiivile Ca246-1b . </s> <s> See peaks sulle teada olema . " </s> </p>
<p> <s> Xamnahthu viiulid tõmbasid finaalpassaadi ja jätsid coda'sse rippuma verrelõikuva igatsushüüde , mis haihtus hetke pärast kujuteldavasse tühjusesse samamoodi , kui hakitud naiste helerohelised vaimud Estrada silme ees mõni tund tagasi . </s> </p>
<p> <s> Tüdruk tõusis ja ütles : </s> </p>
<p> <s> " Aitäh , Cinni . </s> <s> Ma lähen ja raporteerin Zemanile eeskirjade järgi . " </s> <s> Viiulid olid aidanud . </s> </p>
<p> <s> " Ära unusta kirjalikku raporti ! " </s> </p>
<p> <s> " Ei unusta ... </s> <s> Cinni ? " </s> </p>
<p> <s> " Jah ? " </s> </p>
<p> <s> " Ma arvan , et see oli emane sarvik ja ta oli tiine . </s> <s> Võib sel mingit tähtsust olla ? </s> <s> Odooril sarviku pojale näiteks ? " </s> </p>
<p> <s> Dhaka kehitas õlgu . </s> <s> " Mine Foogti juurde ! " </s> </p>
<p> <s> Kas püüdis noor Vaatleja Dhaka pilgust kiskjaliku rahulolunaeratuse , kui viimane saatis läbikukkunud Estrada Foogti juurde oma käpardlikkusest aru andma ? </s> </p>
<p> <s> Ja Estrada läks ja lootis sellele , et Zeman teeb sedapuhku erandi ja kuulab Vaatleja ära enne , kui viimane on jõudnud oma saaga kirjalikult vormistada . </s> </p>
<p> <s> Ja Zeman tegi erandi , sest talle meeldis kuulda värskeid ja emotsioonidest tulvil ettekandeid alt naasnud Vaatlejatelt . </s> <s> Kirjalik raport võis oodata . </s> <s> Kui Estrada Zemani ukse taha ilmus , oli Foogt Mathika juba tapnud . </s> <s> Zemani julgustav pilk , Xamnahthu viiulid ning üleelatud õudused tegid lõpuks Estrada häälepaelad valla . </s> <s> Kahekümne kahe aastane Vaatleja purskas endast kõik välja , rääkis oma eksimusest , nähtud vaimudest ja lõpuks paigaldatud kaamerast ja jäi ootama , mida Foogt kõige selle peale ütleb . </s> </p>
<p> <s> Aga Foogt ei öelnud alguses midagi , vaid naeratas mõtlikult ja noogutas peaga Vaatleja jutule kaasa — märk , mida kivinägu Zemani puhul harva võis täheldada . </s> </p>
<p> <s> " Ma tõesti nägin neid vaime , Foogt , aga ma ei tea , kuidas neist raporteerida . " </s> </p>
<p> <s> " Sa juba raporteerisid . " </s> </p>
<p> <s> " Mul pole tõestuseks salvestusi , kaamera neid ei võtnud . </s> <s> Ja ma tunnen ennast kuidagi teistmoodi , pärast nende nägemist . </s> <s> Ei oska seda kirjeldada . </s> <s> Nad oli ju minust kaugel , aga samas ka väga lähedal , nagu minu sees . " </s> </p>
<p> <s> " Kirjuta kõik üles , mida sina nägid . " </s> </p>
<p> <s> " Hästi , ma teen seda ... </s> <s> Aga kas sa usud mind ? " </s> </p>
<p> <s> " Ma usun , et sa räägid , mida sa nägid . </s> <s> Kaamera ei vangista reaalsust , nagu mõnikord arvatakse . </s> <s> Ma ei tea , miks kaamera neid ei näinud , aga meie tehnikud selgitavad selle kindlasti välja . </s> <s> Esialgu sellest piisab , Linne . </s> <s> Sa ei pea homme tagasi minema . </s> <s> Võid magama minna . " </s> </p>
<p> <s> Estrada oli oodanud midagi enamat — küsimusi , uurimisi , kaasatundmist . </s> <s> Lõppeks oli ju see olnud tema esimene missioon , ning hoolimata et läbikukkunud , ootas tüdruk siiski oma salaarmastatult toetust ja kiitust . </s> <s> Ta uskus end Zemanit hästi tundvat ja lootis seetõttu mehelt lohutust või vähemalt mõistvat suhtumist . </s> <s> Kuid Zeman polnud teda ka noominud ... </s> <s> Zeman oli täna imelik , ehk peitus siin Estrada võimalus ? </s> </p>
<p> <s> " Ma tahtsin küsida , et ega sa pahane pole , et ma läbi kukkusin , " söandas ta siiski lõpuks küsida , enne kui ukse poole pöördus . </s> </p>
<p> <s> Zeman tõusis oma hiidtugitoolist ja astus akna juurde , millelt avanes vaade kaljudes asuva Pesa kohal hõljuvatele pilvedele . </s> </p>
<p> <s> " Ma ei saa olla pahane , Linne . </s> <s> Sest pahandamine on isiklik emotsioon . </s> <s> Ma ei võta oma tööd tunnetega , sa peaksid seda teadma . </s> <s> Sinu ülesanne jäi küll esmapilgul täitmata , ometi tood sa väga olulist informatsiooni . " </s> </p>
<p> <s> " Kas vaimudest ? " </s> </p>
<p> <s> " Noh , nimetame neid siis pealegi niimooodi . </s> <s> Aga , jah , just vaimudest . </s> <s> Ma pean selle üle mõtlema . " </s> </p>
<p> <s> " Kas poleks targem lasta arvutitel seda analüüsida ? " päris Estrada ja vakatas samas , hoomates , et oli söandanud Foogti sõnades kahelda . </s> </p>
<p> <s> " Mida analüüsida , Linne ? </s> <s> Kas seda , mida ainult sinu silmad nägid ? </s> <s> Meil pole ju elektroonilist materjali , mida Azarjani orjadele läbinärimiseks anda . " </s> </p>
<p> <s> " Olen nõus hüpnodetektortesti läbima , " pakkus Estrada ennastsalgavalt , ise mõistmata , kas see ohverdus avaldaks Zemanile seda mõju , mida ta sisimas soovis . </s> </p>
<p> <s> " Kas Capaneus sind veel vähe vintsutas ? </s> <s> Pole mul vaja neid teste . </s> <s> Ma nägin su silmi , Linne , kuulsin su häält ja seda on praegu enam kui küll . " </s> </p>
<p> <s> Kas oli see nüüd Zemani poolt nii mitmekordne Estrada eesnime kasutamine või armunu hullumeelne julgus oma soovide täitumiseks ? </s> <s> Kuid kergelt õhetav Estrada julges siiski õrnal häälel küsida : </s> </p>
<p> <s> " Ja mida mu silmad siis sulle rääkisid ? " </s> </p>
<p> <s> Zeman ei vastanud kohe , vaid vaatas taas Estradale sügavalt otsa . </s> <s> Tüdruk ei suutnud peletada tunnet , et Foogti mõtted viibisid kaugel eemal . </s> <s> Võib-olla seal kaugel Excelsusel , kus kuskil jääsügavustes pidi igaveseks külmununa lebama selle tüdruku surnukeha , kes oli valmistanud jääskulptuuri , mis lebas kliimaseadmes Zemani laual . </s> <s> Ja oli seal lebanud sellest päevast peale , mil Zeman esmakordselt Pesa Foogti kabineti asustas . </s> </p>
<p> <s> " Üldiselt üsna palju . </s> <s> Sinu silmad üritavad varjata süütunnet , mida sa täiesti asjatult endale kaela määrid . </s> <s> Sa oled noor ohvitser ja võtad seetõttu oma ülesandeid üleliia tõsiselt . </s> <s> Me saame varsti niikuinii teada , kus need koopaõed ringi hulguvad . </s> <s> Kui ma käiksin Konservatooriumile rohkem peale , oleks meil varsti satelliidid üleval ja teoreetiliselt võiksime ju kogu selle kandi kaameraid täis toppida . </s> <s> Aga mina soovin isiklikku kogemust , saad aru ? </s> <s> Ma tahan , et sinusugused tundlikud inimesed näeksid meie hoolealuste silmi vahetult . </s> <s> Ma tahan , et sa kirjeldaksid oma tundeid , et sa ütleksid need välja . </s> <s> Miks ma olen sinu välja valinud ? </s> <s> Sa peaksid juba aimama . </s> <s> Sa oled tunnetega inimene , sa mõistad inimesi . </s> <s> Ja ma vajan sinu hinnanguid ja arvamusi . </s> <s> Ma ei viitsi vaadata neid lõputuid holosid — salvestusi või transmissiooni . </s> <s> See pole reaalne , Linne . " </s> </p>
<p> <s> Nüüd ! </s> <s> Kas nüüd oli Estrada lõpuks püüdnud selle Zemani avanemise , mis aitaks teda edasi ? </s> </p>
<p> <s> " Sa tahad , et ma kirjeldaksin oma tundeid ? " </s> </p>
<p> <s> " Jah ! " </s> </p>
<p> <s> " Kas siis tundeid saab kirjeldada ? " </s> </p>
<p> <s> " Tuleb püüda . " </s> </p>
<p> <s> Estradale meenusid katked kuulujuttudest , kuidas praegune situatsioon oleks edasi arenenud Õukonnas Terranooval . </s> <s> See julgustas ja ühtlasi hirmutas teda . </s> <s> Sarviku sarved ... ta tahtis selle pildi eest põgeneda ! </s> </p>
<p> <s> " Ma ... ma ei oska . " </s> </p>
<p> <s> Ta teadis , kuid ei julenud . </s> <s> Terranooval oleks kõik olnud lihtsam . </s> <s> Tihti ei kulutatavat Õukonnas isegi sõnu ettepanekute peale . </s> <s> Aga siin pole Terranoova . </s> </p>
<p> <s> " Sa oled seda alati osanud . </s> <s> Ja oskasid ka täna . </s> <s> Mul oli sellest palju abi . " </s> </p>
<p> <s> Aga mulle ju ei olnud ! </s> </p>
<p> <s> " Sa ütlesid , et tahad , et ütleksin , mida ma tunnen ? " </s> </p>
<p> <s> Zeman tõmbas kätega läbi oma hallikaks tõmbuvate juuste ning naeratas siis Estradale julgustavalt . </s> </p>
<p> <s> " Mul on vaja sinusuguseid tundlikke ohvitsere , Linne . </s> <s> On väga vaja . </s> <s> Ära muretse tänase pärast , ma hakkan sind nüüd rohkem alla saatma . </s> <s> Sinust tuleb üks meie parimaid Vaatlejaid . </s> <s> Ka Dhaka palus välitööst veidi puhkust ja ta saab seda , Cirnetta on valveohvitserina suurepärane . " </s> </p>
<p> <s> Oh miks ta küll ütles 'sinusuguseid ohvitsere' , miks ta ei öelnud , et tal on mind vaja . </s> <s> Mina lähen alla , aga Dhaka jääb siia ... </s> <s> Mul pole enam aega . </s> </p>
<p> <s> " Bent , " esmakordselt kõnetas Estrada Foogti nüüd eesnime pidi . </s> <s> " Bent , ma tahan sinuga magada ! " </s> </p>
<p> <s> Nüüd oli see öeldud ja Estradale tundus , et see polnud üldse tema hääl , kes neid sõnu lausus . </s> <s> Ta mõtles , kas peaks äkki silmad sulgema , aga kuna ta seda ei teinud , ei paistnudki see enam oluline . </s> </p>
<p> <s> Siis kuulis ta mahedat ja kindlat Foogti häält ütlemas : " Mul on hea meel , et sa ei öelnud , et armastad mind . " </s> </p>
<p> <s> " Miks ? " </s> </p>
<p> <s> " Sest sellest poleks küllalt olnud . </s> <s> Ja seda teadsin ma niigi . " </s> </p>
<p> <s> " Aga nüüd on küllalt ? " </s> </p>
<p> <s> Vastuse asemel astus Zeman noore Vaatleja juurde , suudles teda kirglikult ja oskuslikult huultele ning Estrada oli juhtunust liiga ehmatunud , et peale suu poekvil hoidmise midagi teha . </s> <s> Siis ütles Zeman : </s> </p>
<p> <s> " Lähemaks kaheksaks aastaks küll . </s> <s> Sa kirjeldasid täpselt oma tundeid ja see on hea . </s> <s> Lähme siis ... ! " </s> </p>
<p> <s> Estrada tahtis veel öelda , et ta ei kirjeldanud oma tundeid vaid soove , kuid sai aru , et on niigi palju rääkinud ja üleliigsed sõnad võivad rikkuda seda habrast lainepikkust , kuhu ta oli suutnud Zemani omalegi teadmata kuidas suunata . </s> <s> Aga Estrada märkas , et enne , kui nad Zemani kabinet-kodu tahanurka tatamile suundusid , vajutas Foogt nupule , mis langetas rippseina . </s> <s> Nii , et tatamile ei paistnud Zemani laual lebav jääskulptuur . </s> </p>
<p> <s> Bent vris Zeman 43. </s> <s> Ardaman ; kell 10.04 </s> </p>
<p> <s> See kaugnõupidamine oli kolmas Capaneusi ajaloo jooksul , kolmas ja kõige tähtsam ja võimalik , et ka viimane . </s> <s> Pesa sidesaalis istusid Bent vris Zeman , Balthus Azarjan ja Teadusülem Zev Lilkus . </s> <s> Nende ees oli suur ekraan , mille kaheks lahtriks jagatud ülemises osas olid kaks suurt kõnelevat pead , alumisse osasse , mis kattis kogu ekraanilaiust , võis kuvada kõige erisugusemaid andmeid , holosid ja muud kraami , mida nõupidajatel võis tarvis minna . </s> <s> Ekraanilt rääkivad pead asusid muidugi Terranooval , Konservatooriumis ja need olid rektor Holger bont Hilversum ning Tema Majesteedi eriülesannetes esindaja Givi ibis Bach . </s> <s> Zeman teadis , et meeste taga istuvad veel mitmed nõunikud , kuid neil polnud tarvis kõnelda . </s> <s> Vähemalt Pesaga mitte . </s> </p>
<p> <s> Azarjan nägi oma elus niivõrd esinduslikku seltskonda esmakordselt ja oli otsustanud rangelt kinni pidada Zemani nõudest rääkida ainult siis , kui temalt midagi küsitakse . </s> <s> Konservatooriumi kõrgaadel võib mõningates etiketiküsimustes olla küllaltki noriv ja nõudlik . </s> </p>
<p> <s> Kõik osalised teadsid — nõu tuli pidada kiiresti . </s> <s> Sideseansi toimumiseks olid mobiliseeritud seitsme ruumiterminali koobaltradarid ja Konservatooriumile läks operatiivsus maksma väga palju — umbes ühe ekspeditsioonilaeva reisikulud . </s> <s> Nõupidamist juhatas ibis Bach ja Zeman oli väga rahul , et just see mees oli Tema Majesteedi erisaadikuks valitud . </s> <s> Bach oli igati mõistlik tegelane , üks vähestest ministritest , kes ei pidanud Konservatooriumi tühjaks aja- ja raharaiskajaks . </s> </p>
<p> <s> Bachi hääl kostus kõlaritest läbi tugeva ragina ja müha . </s> <s> Ometi võis tema toonis tabada teatava rahulolu , mis ilmselt tuli olukorra tähtsusest . </s> </p>
<p> <s> " Meil on vähe aega , Capaneus , " alustas Bach . </s> <s> " Tehkem seega lühidalt . </s> <s> Teie ettekanded on meil käes , probleem fikseeritud . </s> <s> Lahendust ei ole , on palju variante , kuid kõik lähevad millegagi vastuollu . </s> <s> Kõigepealt , teen teile teatavaks veel ühe ebameeldiva uudise . </s> <s> Teile jõuab varsti transportlaev " Vitus " , mis toob harilikku toidu- ja muud kraami . </s> <s> " Vitusel " on peal samuti üsna võimas observatoorium . </s> <s> Paar päeva tagasi teatasid nad , et teile lähenev asteroid pole sugugi ainus . </s> <s> Tema taga on tulemas veel viis sama suurt kamakat , mingid aastad on seal intervalliks vahel . </s> <s> Ühesõnaga , arvestage kuue suure pauguga . " </s> </p>
<p> <s> Uudis oli muidugi rabav . </s> <s> Zeman juba teadis , kuidas see olukorda veelgi keerustab . </s> </p>
<p> <s> " Te saatsite meile oma raporti , kuid mitte sõnagi , kuidas te ise probleemi näete , " jätkas Bach . </s> <s> " Öelge nüüd Zeman , kuidas Pesa olukorrast aru saab ? " </s> </p>
<p> <s> Foogt kummardus kergelt ja nägi , kuidas rektor Hilversum talle julgustavalt noogutas . </s> <s> Hertsog bont Hilversum oli Capaneusi Harta vaimne isa , mittesekkumispoliitika väljatöötaja kõigis selle üksikasjades . </s> <s> Lisaks oli just Hilversum olnud see , kes kompromissitult oli nõudnud Zemani ülendamist Foogtiks . </s> </p>
<p> <s> " Capaneus on ainulaadne maailm , lugupeetavad , " alustas Zeman . </s> <s> " Maailm , mille tähtsus ja tähendus ei ole meie põlvkonna otsustada ega aru saada . </s> <s> Maalt väljumisest alates on inimkond otsinud omi vendi mõistuses , tegelnud selle ülesandega , suutmata kunagi üheselt öelda , miks see nii tähtis on . </s> <s> Endataoliste leidmine on sisemine vajadus , instinkt , kui soovite , mille tarbeks pole kunagi kokku hoitud aega ega energiat . </s> <s> Ka siis , kui eebenkütus oli veel leidmata ning kosmoselend oli mitmeid kordi keerulisem kui praegu . </s> <s> Nüüd on meil Capaneus oma ainulaadse rahvastikuga , mis viibib veel iidse Maa mõistes kvaternaari ajastus — maailm , millelt meie järeltulevad põlvkonnad leiavad vennasrassi . </s> <s> Oleme tulnud siia maailma ainult vaatlejatena ja oleme põliselanikkonnale andnud Harta — oma lubaduse mitte mingilgi viisil sekkuda siinsesse evolutsiooni , maailmapilti , iseeneslikku arengusse ning oleme tõotanud endast mitte kuidagi teada anda . </s> <s> Meie eesmärk on teadus . " </s> </p>
<p> <s> " Me teame kõike seda , " tundus nagu oleks Bach valgusaastate taga korraks kannatamatult köhatanud . </s> <s> " Oleksite võinud sissejuhatuse ära jätta . " </s> </p>
<p> <s> " Ma tahan jõuda selleni , " jätkas Zeman laskmata end häirida , " et Harta on sätestanud unikaalse ja vältimatu poliitika , mis siiani on lubanud ära hoida kõik arusaamatused , on tõmmanud piirid , sätestanud vastutuse . </s> <s> Harta on töötanud — igas olukorras ja alati . </s> <s> Hartast oleme leidnud suuniseid ja juhiseid . </s> <s> Harta on töötanud . </s> <s> Nüüd on Harta kaudselt põhjustamas esimest kriisi . </s> <s> On selge , et uues olukorras meil saab olema väga raske ainult Hartast juhinduda . " </s> </p>
<p> <s> " Tahate öelda , et Hartat tuleks täiendada ? " küsis rektor Hilversum . </s> </p>
<p> <s> " Võimalik . </s> <s> See oleks asja üks külg — niiöelda juriidiline nüanss . </s> <s> Hoopis tähtsam on see , et lahenduse leidmisel peame me väljuma Harta raamistikust , sest sealt me ei leia oma küsimustele vastuseid . " </s> </p>
<p> <s> Hilversum : " Teil võib muidugi õigus olla , Zeman . </s> <s> Aga ma juhiksin meie konsiiliumi tähelepanu sellele , et Hartat luues oli üheks meie põhieesmärgiks tagada Capaneusi sekkumatu areng . </s> <s> Me välistasime enda jaoks kohe ideed kiirest kontaktist ja muust seesugusest . </s> <s> Me välistasime võimaluse muutuda aborigeenidele jumalaks , kaitsvaks ja juhendavaks käeks . </s> <s> Nii nagu polnud ka inimkonna kohal ühtegi kõrgemat tsivilisatsiooni . </s> <s> Ja Harta peaks välistama ka kauges tulevikus võimaluse , et inimkonna tegevuse jäljed Capaneusil muutuks neile jumala hääleks või tekitaks võltsreligioone . " </s> </p>
<p> <s> Zeman tundis , et siinkohal peaks ta sõna andma Zev Lilkusele , sest just sel teemal olid nad enne seanssi mõtteid vahetanud . </s> <s> Nii Foogt tegigi . </s> <s> Lilkus alustas oma möriseval basshäälel : </s> </p>
<p> <s> " Üldiselt on Harta juba viinudki ühe paradoksini , millest meil Foogtiga ka juttu on olnud . </s> <s> Tema pole minuga nõus . </s> <s> Kuid siiski , vaadake , kõrgeaulised — me ei tohi aborigeene millegi eest kaitsta . </s> <s> Nad peavad ise arenema , nii nagu loodus neile määranud on . </s> <s> Kuid planeet on ju konserveeritud . </s> <s> Me kaitseme neid meie endi eest ! </s> <s> Kui Konservatoorium poleks Capaneusi oma hoole alla võtnud , oleks siia saabunud meeletutes kogustes turiste , jahimehi ja muid uitajaid , kes kõik oleks loomulikku arengut omal moel mõjutanud . </s> <s> Me kaitseme Capaneusi inimeste eest ja see oleks nagu juba Hartaga vastuolus . </s> <s> Paradoks seisneb aga minu meelest selles , et meie jõudmine siia planeedile on samuti loomulik areng , kui vaadata asjale universaalselt , kogu-universumilises plaanis . </s> <s> Inimkonna areng oli loomulik ja kõik tema saavutused seetõttu samuti . </s> <s> Meie viibimine siin ongi loomulik areng . " </s> </p>
<p> <s> " Järelikult on loomulik ka meie mittesekkumine , kui me nii oleme otsustanud , " lõikas Hilversum . </s> <s> " Need asjad vaieldi selgeks juba Harta loomise ajal , pole põhjust neid praegu üle arutada . " </s> </p>
<p> <s> " Siiski , siiski , rektor , " ei jätnud Lilkus , tundes terranoovalastele märkamatuks jäänud Zemani julgustavat müksu . </s> <s> " Me kaitseme neid loomuliku arengu eest , mida meie hetkel peame loomulikuks . </s> <s> Te väidate , et kui me ei soovi sekkuda , ongi see loomulik . </s> <s> Mina kaldun arvama , et me hoiame ennast tagasi , sulgeme ennast kunstlike barjääride taha , et teha niiviisi endale asjad lihtsamaks ja mugavamaks . </s> <s> Kas see , mida me peame loomulikuks , on tegelikult loomulik , ah ? ... " </s> </p>
<p> <s> " Zev , ärme hakkame praegu filosofeerima , " kähvas Hilverum . </s> </p>
<p> <s> " Aga kust võtame me endale õiguse öelda , " jätkas Lilkus häirimatult , " et nende inimeste ellujäämine pole meie otsustada ? </s> <s> Rektor ja kõrgeauline ibis Bach , ma olen siin maailmas viibinud neliteist aastat ! </s> <s> Ja ma tean kuut tuhandet viitkümmend viit moodust , kuidas nende inimeste elu hõlpsamaks muuta , ilma end ise neile näitamata . </s> <s> Me ei taha , ei julge võtta vastutust selle planeedi käekäigu eest , kuigi võib-olla meile pandud universumiline kohus ongi neid aidata . </s> <s> Me peame need asteroidid hävitama . </s> <s> Ja rohkem öelda ei olegi . " </s> </p>
<p> <s> Matemaatik ja süsteemianalüütik Zev Lilkus oli olnud Capaneusi lahtimõtestamisel Zemani suurimaks toeks . </s> <s> Foogt oli habemikust teadlasesse väga kiindunud ja viimane vastas talle Foogti autoriteedi vastuvaidlematu tunnustamisega . </s> <s> Sest teatav jäärapäisus oli see , mis oli Zevi neliteist aastat Capaneusil hoidnud ja seganud tal saavutamast vähemalt asekrahvi tiitlit , mis aastate poolest talle ammu oleks omistatud . </s> </p>
<p> <s> " Paistab , et kipume liialt targutamisesse kalduma , " sekkus autoriteetsel toonil Bach . </s> <s> " Me peame leidma otsuse , mida teha kujunenud olukorras , mitte heietama asjade üle , mil puudub hetkel praktiline aspekt . </s> <s> Harta on olemas ja ütleb piisavalt konkreetselt , et me ei tohi nende ellu sekkuda . </s> <s> Sellest peaks piisama . </s> <s> Ma annan sõna rektor Hilversumile . " </s> </p>
<p> <s> Zeman teadis , mida rektor ütleb . </s> <s> Paistis , et jõujooned olid juba enne nõupidamist välja kujunenud . </s> </p>
<p> <s> " Harta on tõesti olemas , " ütles rektor , " kuigi Zeman kaldub arvama , et me ei pruugi Harta raamistikust lahendust leida . </s> <s> Mina kaldun arvama , et Harta on siiski ainus alus , millele tugineda . </s> <s> Kui me hävitame asteroidid , päästame me Capaneusi surmast . </s> <s> Me päästaksime ka kõik aborigeenid . </s> <s> See oleks seesama jumala käsi , mida me iga hinna eest oleme proovinud senini vältida . </s> <s> Ma nõustun , et Capaneusi hävimine oleks tragöödia . </s> <s> Paljud ei mõistaks meie otsust , paljud järeltulevad põlvkonnad mõistaks selle hukka . </s> <s> Kuid planeeti päästes looksime pretsedendi , millest tuleks ka edaspidi kinni pidada . </s> <s> Capaneusil on ees veel palju maavärinaid , vulkaanipurskeid , üleujutusi . </s> <s> Mida me siis teeme ? " </s> </p>
<p> <s> Küsimus oli retooriline , kuid Zeman kasutas rektori poolt tehtud efektset pausi , et sekkuda . </s> </p>
<p> <s> " Palun ärge unustage , et sel planeedil on viibinud ka teine ülirass , meile veel tundmatu mõistus . </s> <s> Ja kindlasti pole me veel leidnud kõiki nende siinviibimisest kõnelevaid märke . </s> <s> Palju on veel läbi uurimata . </s> <s> Kui Capaneus hävib , hävib ka see ülihinnaline tõendusmaterjal . " </s> </p>
<p> <s> " Ahjaa , see suur X , " köhatas Bach . </s> <s> " Kui ma õigesti mäletan , siis on üks teooria , mille järgi nad toimetasid Capaneusi inimeste raevu eest eemale mingid kiskjalised , keda nende lemmikloomadeks peetakse ? " </s> </p>
<p> <s> " Ja pange tähele — sekkusid niiviisi planeedi loomulikku arengusse , " torkas Lilkus mornilt . </s> </p>
<p> <s> " Just nimelt , " vastas Zeman . </s> <s> " Sekkusid ja toimetasid nad planeedile Excelsus , millest te kindlasti kuulnud olete . </s> <s> Ja lisaks on siin veel see kuulus sümfooniaorkester , mille otstarvet pole me senini mõistnud . " </s> </p>
<p> <s> " Peate silmas süvakoopas asuvat basaltuurete süsteemi , seda , mis muusikat teeb ? " </s> </p>
<p> <s> Jah , just seda uuretega ripp-basaldi skeemi pidas Zeman silmas . </s> <s> Tühjad basaldipurikad , uuristatud kanalid kaljude all , inimesele senikogematu akustiline süsteem , mille kellegi tundmatud käed olid meisterdanud . </s> <s> Kui üheaegselt lasta kanalisuudmesse teatava massi ja tihedusega metallist kuulikesed , võib kuulda midagi imelist ja vapustavat . </s> <s> Tuul , metall ja basalt mängivad oma omadustega viise ja teemasid , mida loodusel on oma ratsionaalsuses võimatu luua . </s> <s> Koobas asus Zaindi mandri teises mäestikus — Nathanias . </s> <s> Capaneusi inimene koopale ligi ei pääsenud , kuid viimased uuringud ksonograafiga olid näidanud , et kunagi võis olla sealkandis elanud samuti üks rahvakild . </s> <s> Need võisid olla omalaadsed algmägilased . </s> </p>
<p> <s> " Siin võib olla veel palju muudki . </s> <s> Keegi , ma arvan , et see on meie suur tundmatu , on siin varem olnud . </s> <s> Midagi on teda Capaneusil huvitanud . </s> <s> Mis ? </s> <s> Selle väljaselgitamisega me ju tegelemegi . </s> <s> Capaneusi hävimine kokkupõrkes asteroidiga võib kõik need jäljed kustutada . " </s> </p>
<p> <s> Terranoovalt vastas Hilversum : " X on tõesti huvitav ja oluline ja ma valgustan kõrgeaulist senjöör Bachi sellest hiljem . </s> <s> Me jahime neid juba kaua , kuid ilma tulemuseta . </s> <s> Ainult ebamäärased vihjed . </s> <s> Aga nagu ma aru saan , kaldute te , Foogt , arvama , et asteroidid tuleks hävitada ja sellega Capaneus oma hoolealuseks kuulutada . </s> <s> Olen teist õigesti aru saanud , peate te sellist teguviisi õigeks ? " </s> </p>
<p> <s> Zeman vaatas taas Lilkuse poole ja nägi kuidas teadlane nõustuvalt noogutas . </s> <s> Zeman ohkas sügavalt ja katsus kõlada eriti veenvalt . </s> </p>
<p> <s> " Meil pole mingit soovi Konservatooriumi autoriteetse arvamusega lahku minna . </s> <s> Nii nagu Terranooval otsustatakse , nii ka jääb . </s> <s> Ma paluksin hetkeks teie tähelepanu alumisele ekraanile . </s> <s> Magister Azarjan demonstreerib teile midagi . " </s> </p>
<p> <s> Balthus Azarjan köhatas ettevaatlikult ja kuvas ekraanile pildi , mis ilmselt kujutas Capaneusi kosmosest vaadatuna . </s> <s> Siis hakkas ta pisut kõhkleval häälel rääkima . </s> </p>
<p> <s> " Kui meie obs avastas läheneva asteroidi , hakkasin ma veidi lähemalt uurima Capaneusi lähiümbrust , kui nii võiks öelda . </s> <s> Seni oli obs peamiselt tegelnud meteoroloogiaga . </s> <s> Nüüd huvitas mind mõnevõrra rohkem teada saada planeedi atmosfäärist ja stratosfäärist . </s> <s> Soovisin leida kõige täpsemad parameetrid võimalike purustuste kohta , ühesõnaga näha , mis asteroidiga detailselt juhtub Capaneusile lähenedes ... " </s> </p>
<p> <s> " Jah , me saame aru , rääkige edasi , " rehmas Hilversum kannatamatult käega . </s> </p>
<p> <s> " Kohe . </s> <s> Niisiis uurisin ma neid alasid , millele me varem polnud tähelepanu pööranud . </s> <s> Piisavat tähelepanu , julgeksin ma lisada . </s> <s> Vaadake , see on nüüd salvestus , tehtud koobaltradariga , kasutades daelneutronite lineaarskaneeringut ... " </s> </p>
<p> <s> Ekraani alumises osas ulatus äärest äärde Mõõkkaljude teravatipuline mäeahelik , selle kohal sõudsid iidses rahus rünkpilved . </s> <s> Siis laskus pildile ähmane vari ja kujutis peatus — skaneering oli sisse lülitatud . </s> <s> Ja siis hakkasid äkitselt mööda ekraani liikuma numbrid . </s> <s> Täiesti arusaamatus tähenduses numbrid . </s> </p>
<p> <s> " Mis need on ? " küsis ibis Bach kohe . </s> <s> " Mingid ilmastikuandmed ? " </s> </p>
<p> <s> " Peaaegu . </s> <s> Kohe ma lülitan sisse filtri , " kostis Azarjan võidurõõmsalt . </s> </p>
<p> <s> Filtriks nimetatud programm hakkas numbreid töötlema . </s> <s> Arvude asemele ilmusid tähed ja andmed , mis tõepoolest rääkisid midagi ilmastikust , stratosfääri keemilisest koosseisust ja muust ebahuvitavast . </s> </p>
<p> <s> " Aga nüüd , " jätkas insener , " on meie arvutite tarkus otsas . " </s> </p>
<p> <s> Programm seiskus , numbrikombinatsioonid peatusid ja üle ekraani lahvatas kiri : TUNDMATU TRANSMISSIOON . </s> </p>
<p> <s> " Mis see on ? " ei saanud Bach aru . </s> </p>
<p> <s> " Seda tahaksime ka meie teada , " vastas Azarjan . </s> <s> " Keegi edastab Capaneusil arusaamatut signaali . </s> <s> Meie arvutid seda lahti kodeerida ei mõista , ei saa me aru ka , kuhu see suundub . </s> <s> Aga keegi on siin planeedil veel . " </s> </p>
<p> <s> " Kuidas nii , " ei mõistnud Hilversum . </s> <s> " Kas te saate ka aru , mida te räägite ? " </s> </p>
<p> <s> " Kuulake , palun , " ütles Zeman . </s> <s> " Ja katsuge mõista . </s> <s> Me oleme kogu aeg teadnud , et meie X on siin planeedil kunagi viibinud . </s> <s> Midagi on sellele tsivilisatsioonile siin huvi pakkunud . </s> <s> Võite ise arvata , mis või kes . </s> <s> Seda X-i oleme me jälitanud juba mitukümmend aastat ja ikka ilma tulemusteta . </s> <s> Me ei tea , kes nad on , mida nad mõtlevad , mida taotlevad , kuidas nad välja näevad , milline tehnika neil on . </s> <s> Me ei tea neist midagi . </s> <s> Aga nad on siin viibinud . </s> <s> Ja ilmselt jätnud maha midagi , mis edastab neile ikka veel teatavat infot selle kohta , mis Capaneusil toimub . </s> <s> See signaal tuleb tõenäoliselt üsna Pesa opereeritava ala lähedusest . </s> <s> Me ei tea täpselt , kust , miks ja kes seda edastab . </s> <s> Loomulikult me hakkame seda uurima . </s> <s> Aga see kõik võtab aega . </s> <s> Aga aega meil ei ole — asteroid läheneb . </s> <s> Ja tuleb otsustada , mis sellega teha . " </s> </p>
<p> <s> Hilversum : " Te advokateerite selgelt asteroidide hävitamise poolt , Zeman . </s> <s> See on arusaadav , olete Capaneusil nii kaua olnud , see on teile koduks ja nii edasi . </s> <s> Aga kas te teate , mida on asteroidide hävitamiseks tarvis ? </s> <s> Kujutate ette ? </s> <s> Jätame praegu selle Harta ja mittesekkumise , lõppeks on see meie tehtud ja kui tarvis , võime selle alati ümber teha ... " </s> <s> Selle koha peal pani Zeman tähele Hilversumi grimassi . </s> <s> " Aga räägime praegu ressurssidest . </s> <s> Meil läheks tarvis kuut lahinglaeva neutronplasma kahuritega . </s> <s> Operatsiooni maksumus tuleks sama palju kui kolm sõda vabariiklastega kokku . </s> <s> Ja pidage meeles , et maksma peab kõige eest Konservatoorium . </s> <s> Panused on kõrged , Foogt . </s> <s> Tema Majesteedi arvamus on alles kujundamata , aga leian , et antud olukorras võib maksumus kallutada teda mittesekkumise poliitika tuliste pooldajate hulka . </s> <s> Arvestage , et nii suurt asteroidide hävitamist pole keegi kunagi läbi viinud . " </s> </p>
<p> <s> " Aga aega meil ei ole , " ütles Zev Lilkus Zemani kõrvalt . </s> <s> " Te ilmselt juba teate , et hävitamisoperatsiooniga tuleb alustada kohe . </s> <s> Me ei või asteroide Capaneusile liiga lähedale lasta , nende tükid võivad siis ikkagi kukkuda planeedile . </s> <s> Pealegi võib ka niivõrd võimas plasmaplahvatus kosmoses veel sajandeid Capaneusile ja kogu süsteemile halvasti mõjuda . " </s> </p>
<p> <s> " Zeman , mida ütlete ? " nõudis Bach . </s> </p>
<p> <s> Ja Zeman ütles : " Arvestades olukorra ainulaadust , palun ma konsiiliumi otsusesse märkida , et Konservatooriumi allüksus Pesa peab vajalikuks asteroidid hävitada ning mitte vaadelda seda kui mittesekkumise rikkumist . " </s> </p>
<p> <s> " Me mõtleme selle üle , " vastas Givi ibis Bach . </s> </p>
<p> <s> Seanss oli läbi . </s> </p>
<p> <s> Estrada 43. </s> <s> Ardaman ; kell 26.04 </s> </p>
<p> <s> Nüüd oli tal saladus , ta oli selle üle õnnelik ja omamoodi uhkegi , see saladus lebas alasti tema kõrval ja oli talle just öelnud midagi sellist , et Estrada oleks tahtnud voodist välja karata ja kogu Pesale oma saladusest kuulutada . </s> <s> Aga seda ei tohtinud teha , sest saladus oli Foogt , kes ei tohiks olla alluvatega intiimvahekorras . </s> </p>
<p> <s> " Kas sa tahad nüüd magada ? " küsis Estrada sosinal . </s> </p>
<p> <s> " Oled sa näinud mind tegemas midagi , mida ma ei taha ? " </s> </p>
<p> <s> " Ei ole , sest ma panen sind tegema , mida sa tahad . " </s> </p>
<p> <s> " Isegi , kui ma ise ei tea seda ? " </s> </p>
<p> <s> " Isegi , kui sa ise ei tea seda , " sositas Estrada leebelt . </s> </p>
<p> <s> Katuseaknast paistis Capaneusi siiras täheöö , mis lummas Zemani toa kahkja valgusega , pani asjad näitama oma öist palet ja raamis mustjalt aega , mis nüüdsest kuulus ainult Estradale — ööd . </s> <s> Zeman keeras ennast rinnuli , pani rusikad lõua alla ja mühatas rahulolevalt . </s> </p>
<p> <s> " Sa oled hea , tüdruk . " </s> </p>
<p> <s> " Oled seda juba öelnud . </s> <s> Ma olen hea , sest nii peab olema . </s> <s> Ja ära unusta , et ma olen mitu aastat Terranooval elanud . " </s> </p>
<p> <s> " Ma ei mõtle seda ja sa tead . </s> <s> Tahan öelda , et sind on siia maailma väga vaja . </s> <s> Nii mulle kui planeedile . " </s> </p>
<p> <s> " Sinust saan ma aru , aga miks mind Capaneusile vaja on ? " </s> </p>
<p> <s> " Sa näed asju , mida teised ei näe . </s> <s> Sa näed olulisi asju . " </s> </p>
<p> <s> " Kas sa mõtled vaime ? </s> <s> Igaüks oleks neid näinud . </s> <s> Nad lihtsalt imbusid laipadest välja , nad olid seal ja ma nägin neid . </s> <s> Nii lihtne see ongi . " </s> </p>
<p> <s> " Aga ikkagi olid see sina , kes neid nägi . </s> <s> Sina , Linne ... " </s> </p>
<p> <s> Estrada veeretas oma hõõguva keha Zemanile selga , suudles teda kukla taha ja põimis jalad mehe põlvede alt läbi . </s> </p>
<p> <s> " Kas need vaimud on olulised , Bent ? </s> <s> Mis nad üldse on , kas sa tead ? " </s> </p>
<p> <s> " Ei tea . " </s> </p>
<p> <s> Kas üldse oli Capaneusil asju , mida Zeman ei teadnud ? </s> <s> Foogt teadis ju kõik , tema sai sellest kõledast maailmast aru ja temale oli see tähtis . </s> <s> Aga nüüd on tal veel midagi , mis peab olema tähtsam kui Capaneus . </s> </p>
<p> <s> " Aga mis need võivad olla ? " </s> </p>
<p> <s> " Ma lugesin täna läbi kõik raportid , mis kirjutatud nende Vaatlejate poolt , kes on Capaneusi inimeste surma pealt näinud . </s> <s> Mitte keegi pole sellist nähtust varem kirjeldanud . </s> <s> Vaatasin läbi hulga videosid surmast . </s> <s> Ikka mitte midagi . " </s> </p>
<p> <s> " Võibolla pole keegi julgenud vaimudest rääkida ? </s> <s> Kartsid , et neid tehakse lolliks ? " </s> </p>
<p> <s> " Sina ju julgesid ? " </s> </p>
<p> <s> Aga Estrada oli julgenud sellest rääkida ainult Zemanile . </s> <s> Ja sedagi kõigi läbielamiste mõjul , mis talle olid päeva jooksul osaks saanud . </s> <s> Ta oli paisanud selle endast välja mehele , keda armastas ... </s> </p>
<p> <s> " Aga vaata kui palju on siin ju juba surma nähtud ! </s> <s> Keegi oleks kindlasti sellest rääkinud . </s> <s> Kui ta vaid oleks näinud . </s> <s> Aga ma ei usu , et asi on ainult minus . " </s> </p>
<p> <s> " Kui palju on palju surma ? </s> <s> Viimase viie aasta jooksul on meie Vaatlejad oma silmadega pealt näinud kahtkümmned nelja surmajuhtumit . </s> <s> Tegelikult pole seda üldse palju . </s> <s> Ma arvan , et vastus võib peituda ikkagi selles , kus need naised käisid . </s> <s> Me peame aluseks võtma , et sinu vaimude ilmumine oli seoses ainult selle kohaga , kus need naised olid käinud . </s> <s> Muudmoodi ei oska ma seda fenomeni seletada . " </s> </p>
<p> <s> " Mis on fenomen ? " nõudis Estrada keelega mehe kõrvalesta hellitades . </s> </p>
<p> <s> " Raskesti või sootuks seletamatu nähtus , midagi võimsat ja kummalist . </s> <s> Sa teed kõdi , Linne ! " </s> </p>
<p> <s> " Kannatad ära , kallis . </s> <s> Kannatad ära ! " </s> </p>
<p> <s> " Ma tahtsin öelda , et ... tahtsin öelda , et meie poolt kasutatav elektroonika võib planeedi atmosfääri kuidagi mõjutanud olla . </s> <s> Igal planeedil on omad väljad ja lained , on oma tähtedest mõjutatav nähtamatu tundeala . </s> <s> Midagi hoomamatut ... </s> <s> Meie tehnika on aga kas universaalne või mõnel teisel planeedil välja töötatud . </s> <s> Aga tehnika ei suuda iialgi asendada inimest , see on väga vana tõde , Lin . </s> <s> Ma pole kunagi tahtnud ega soosinud Capaneusil lausside praktiseerimist . </s> <s> Ei või kunagi teada , kuidas see võib siinset energeetilist ilma mõjutada . </s> <s> Me oleme kinni püüdnud ühe tundmatu signaali . </s> <s> Signaali siit planeedilt . " </s> </p>
<p> <s> " Sa ei öelnud seda varem , siis kui tulid . " </s> </p>
<p> <s> Tõepoolest , Zeman oli tulnud sideruumist ja olnud üsna väsinud olemisega . </s> <s> Estrada oli läinud õhtul Foogtilt saadud salakoodiga tema tuppa , ennast riidest lahti võtnud ja peitnud end eelmisest ööst saadik segipaisatud linadega voodisse , kus lebas hiirvaikselt seni , kuni pesemast tulnud Zeman end ohates sängi oli kukutanud . </s> <s> Aga siis polnud neil rääkimiseks enam aega . </s> </p>
<p> <s> " Jah , ma pole sulle paljugi öelnud , Linne . </s> <s> Suuri asju on toimumas . </s> <s> Midagi ei pruugi enam endiseks jääda . " </s> </p>
<p> <s> " Aga ma ei tahagi , et kõik endiseks jääks ! </s> <s> Vähemalt selliseks mitte , nagu kolm päeva tagasi , " sositas Estrada Zemanile kõrva , liibus talle tugevamalt vastu selga ja lükkas silitades aeglaselt oma käsi mööda mehe kõhtu allapoole . </s> </p>
<p> <s> " Siiski oli juba kõik nii , kui praegu , " vastas Zeman ja sirutas ennast välja , et naisele embust mugavamaks teha . </s> <s> " Miski ei sünni hetkega , kõik on juba olemas . </s> <s> Vaja on ainult õiget hetke , et lasta sellel välja pääseda . " </s> </p>
<p> <s> Välja pääseda , välja lennata , hõljuda ... </s> <s> Ükskõik kui lähedal või kui sügaval Zeman oli , kangastusid Estradale ikka kolm helerohelist ja läbipaistvat valgusolendit , kes surevatest kehadest hääletult taeva poole heljusid . </s> <s> Selles oli olnud midagi seletamatult õudsat ja samas nii rahustavat ... </s> <s> Midagi sellist , mis pani tundma ja tunnetama oma tühisust ning tähtsusetust . </s> <s> Ja Estrada polnud kindel , kas tema meeleheitlik vastuse leidnud kirg Foogti vastu suudab seda ängistust leevendada . </s> </p>
<p> <s> " Mis need vaimud olid , Bent ? </s> <s> Kas me saame kunagi teada ? " </s> </p>
<p> <s> " Ma ei tea veel . </s> <s> Me ei tunne veel seda maailma . </s> <s> Mul on mitmeid ideid , aga need kõik vajavad kontrollimist . </s> <s> Sul võis olla liiga palju elektroonikat kaasas , Linne . </s> <s> Laser , odoorlaengud , peilingsüsteemid — need kõik kasutavad ju mingil määral selle planeedi energiat , tema ressursse , välju ... </s> <s> Nähtamatut , kuid olemasolevat energeetikat . </s> <s> Mittesekkumisel on mitu tahku ning mateeria bioloogiline ja füsioloogiline evolutsioon on ainult ühe maailma arengu üks külg . </s> <s> Meie olemasolu Capaneusil võib olla siin juba kõike mõjutanud . </s> <s> Ehk oleme tahtmatult sekkunud sfääridesse , mis nüüd hakkavad ennast meile nähtavaks tegema ... </s> <s> Ma ei tea , ma tõesti ei tea . " </s> </p>
<p> <s> " Mida me teeme , Bent ? " </s> </p>
<p> <s> " Meil on võib-olla vähe aega jäänud . </s> <s> Me peame kiiresti leidma , kus need naised käisid , mida nad seal tegid ja mis need vaimud õieti on . </s> <s> Sa saad mulle siin abiks olla . </s> <s> Ma tahan , et sa ... " </s> </p>
<p> <s> " Sa tahad ... ? " </s> </p>
<p> <s> " Jah , ma tahan , et sa ... </s> <s> Linne , oota ! </s> <s> Jäta järele , palun . </s> <s> Ei , mitte praegu , kannata , ma räägin enne lõpunni , Lin ... " </s> </p>
<p> <s> " Sa ütlesid , et tahad ! </s> <s> Ma näen siin ühte fenomeni tekkimas ... " </s> </p>
<p> <s> " Linne , ma tahtsin sulle öelda , et ... </s> <s> Oota nüüd korraks . </s> <s> See on oluline ... </s> <s> Noh , hea küll . " </s> </p>
<p> <s> Bent vris Zeman 44. </s> <s> Ardaman ; kell 01.10 </s> </p>
<p> <s> Foogti kabinet-elamust viib üks kitsuke trepp ülakorrusele . </s> <s> Seal on väike kamber , millel polegi täpset ega ühest ülesannet . </s> <s> Sinna võinuks paigaldada ohtralt tehnikat ja arvuteid , tassida alkoholikaste või lasta tal lihtsalt tühjalt seista . </s> <s> Ilmselt ehitati see arvestusega , et Foogtil on vaja eraldi salajast sidepidamiskeskust või midagi seesugust . </s> <s> Aga Foogtil ei olnud seda vaja . </s> <s> Zeman vedas sinna väikse laua , kasti küünlaid , paberit ja pliiatseid . </s> <s> Kambri laeaken avanes Capaneusi mäestiku õhedasse taevasse . </s> <s> Kui sa avad akna ja keerad laua pisut seina poole , siis paistab öösiti tähistaevas otse lauale . </s> <s> Seal on hea istuda ja kirjutada . </s> <s> Ruumis on täielik vaikus , vaid aeg-ajalt kostub mägedest mõne kaljulinnu hüüd või vuhisevad kondoreti suured ja vägevad tiivad lähedalt mööda . </s> <s> Foogtile meeldis seal öösiti üksinduses istuda ja kirjutada . </s> <s> See polnud tema tööruum ja polnud ka päriselt kodu . </s> <s> Ta ei pidanud seal päevikut ega koostanud aruannete mustandeid . </s> <s> Ta kirjutas . </s> </p>
<p> <s> Kui mägedeõhk läks jahedaks , lülitas Zeman soojenduse sisse , sagedamini tõi siiski vaid alt kasuka , heitis selle õlgade ümber , võttis lonksu bittnerit Tema Majesteedi terviseks ja kirjutas edasi . </s> <s> Juhtus , et ta ei sattunud oma salakambrisse kuude viisi . </s> <s> Juhtus , et tal läks oma peidupaik sootuks meelest . </s> <s> Juhtus , et ta istus seal igal ööl . </s> <s> Kõik sõltus sellest , mis meeleolus Foogt oli . </s> </p>
<p> <s> Zeman sai kambris Pesa kommunikatsioonisüsteemi välja lülitada ja tähtsast kutsungist andis märku ainult helesininie signaallamp ukse kohal . </s> <s> Ta ei tahtnud , et teda segataks . </s> </p>
<p> <s> Kui Estrada jäi magama , viskas Zeman endale hommikumantli selga , haaras külmkapist pudeli bittnerit ja läks mööda treppi üles kambrisse . </s> <s> Enne heitis ta magavale kaunitarile veel ühe pilgu ja ohkas südamest . </s> <s> Tüdruk oli ilus . </s> <s> Liiga ilus ... </s> </p>
<p> <s> Uca ei olnud nii ilus . </s> <s> Uca oli sündinud ja kasvanud maailmas , kus ilu tähendas vähe . </s> <s> Vähemalt ühe naisterahva ilu . </s> <s> Ja kui see palju ei tähenda , kui seda ei vajata , siis ta unustab ennast ära , poeb peitu ja hingitseb . </s> <s> Aga on alati kuskil olemas . </s> <s> Uca oli kena , oli armas , aga Estrada ... </s> <s> Linne , oli kaunitar . </s> <s> Aga ta oli nii noor , oma ilust teadlik , oli auahne ja seepärast oligi kõik nii lihtne olnud . </s> <s> Nad polnud Ucaga kunagi rääkinud armastusest , nad polnud kunagi oma suhtest ega tunnetest rääkinud . </s> <s> Ja kurat võtaks , nad polnud isegi kunagi maganud ! </s> </p>
<p> <s> Ja ometi oli Yenona Capaneusilt Uca pärast ära sõitnud . </s> </p>
<p> <s> Ja ometi hakkas Zeman siin salakambris käima pärast seda , kui kuulis , et Uca Roydeedt oli kukkunud ningode käiku ja jäänud igaveseks jää alla . </s> </p>
<p> <s> Ja ometi lootis ta , et enne , kui Uca ningode poolt lõhki kisti , surnuks külmus või lootusetusest hulluks läks , oli ta meenutanud oma teadlast Terranoovalt . </s> </p>
<p> <s> Zeman lõi akna valla , ahmis Capaneusi joovastavat õhku ja hakkas kirjutama . </s> </p>
<p> <s> Zeman kirjutas luuletusi . </s> </p>
<p> <s> Bent vris Zeman 44. </s> <s> Ardaman ; kell 10.08 </s> </p>
<p> <s> Asteroidid tulevad , teatas ta järgmisel hommikul Pesa täiskoosolekul . </s> <s> Ja Konservatoorium teeb kõik , et Tema Majesteeti veenda need hävitama . </s> <s> Aga sellist otsust on raske langetada . </s> <s> Plasmakahuritega relvastatud tõrjelaevastiku embarkeerimiseks pole Konservatooriumi eelarves raha ette nähtud , vabariiklike mõtete ohjeldamiseks perfeerias kulub üha rohkem jõudu ja ressursse . </s> <s> On selge , et antud poliitilises olukorras on Terranooval väga keeruline näha olukorda sama pilguga , kui meie näeme , seletas Zeman kannatlikult . </s> <s> Mittesekkumine ja loomulik areng on aastate jooksul kujunenud dogmaks , mida on raske ületada . </s> <s> Mõtteviis ja poliitika , mis algselt pidi tagama Capaneusi sõsarmõistuse säilimise originaalsel kujul , võib uutes tingimustes viia hoopis selle hävimiseni . </s> <s> Me oleme Hartat alati pühaks pidanud , oleme lootnud sellel kunagi näha Capaneusi inimese allkirja , oleme selle tekkimist sinna ette kujutanud ja selle vältimatusega arvestanud . </s> <s> Capaneusi inimene , kui ta kujuneb edasi sellises proto-Maa geograafilises ja bioloogilises hällis , nagu loodus on siia vorminud , peab lihtsalt Harta heaks kiitma . </s> <s> Harta on olnud meie ainus pidur ja energiaallikas . </s> <s> Nüüd oleme olukorra ees , kus paljutki tuleb ümber hinnata . </s> <s> Ja meie siin Pesas pole ainsad hindajad , vaid käsutäitjad . </s> <s> Loomingulised käsutäitjad , rõhutas Zeman . </s> <s> Sellist sõnaühendit kasutas Foogt esmakordselt . </s> <s> Paljud pesakondsed ei pööranudki sellele tähelepanu , osad aga suutsid püüda neid sõnu lausuva Foogti mõtliku ilme tagant uudse vandeseltslasliku tooni . </s> </p>
<p> <s> Pärast koosolekut läks Zeman oma kabinetti ja hakkas ootama . </s> <s> Tal oli vastuvõtuaeg ja ta ei tahtnud Pesa rutiinis mingeid muutusi sisse viia . </s> <s> Veel . </s> <s> Ta mõtles , kas esimene on Zev Lilkus või Dhaka ent esimene Foogti jutule püüdleja oli hoopis Balthus Azarjan . </s> </p>
<p> <s> Insener ei võtnud audientsisaalis istet , vaid sööstis luba küsimata Foogti kommunikatsioonipaneeli kallale ning kuvas sinna hulganisti Zemanile täiesti arusaamatuid numbreid ja graafikuid . </s> </p>
<p> <s> " Ma sain ühenduse " Vitusega " , teatas ta siis rõõmsalt . </s> <s> " See oli kuradima keeruline , nad on ju veel nii kaugel . </s> <s> Aga ometi suutsin ma meie ja nende obsi andmebaasid ühildada . </s> <s> Ma peaksin selle eest vikonti tiitli saama , muide , paluks kõrva taha panna . </s> <s> Selliselt distantsilt pole veel keegi ühisseiret loonud . " </s> </p>
<p> <s> " Ma panen selle kõrva taha , " vastas Zeman tuimalt , " aga ainult juhul , kui sa nüüd populaarselt seletad , miks sinu ennastsalgav inseneerlus meie ühisele üritusele mingit kasu toob . " </s> </p>
<p> <s> " Kasu on mitmetähenduslik asi , auväärne Foogt , " kostis Azarjan ja muigas . </s> <s> " Teaduslikke saavutusi ei saa alati miilides ega taalrites mõõta . " </s> </p>
<p> <s> " Tiitlites aga küll , paistad sa arvavat . " </s> </p>
<p> <s> " Noh , seda ühendbaasi saab kindlasti vikonti tiitliga mõõta , " arvas insener . </s> <s> " Nagu ma ütlesin , on see midagi täiesti enneolematut . </s> <s> Tõsi , võib-olla pole keegi sellist operastiooni varem proovinud , aga see ei muuda asja sisu ... " </s> </p>
<p> <s> " Mis seisneb populaarselt järgnevas ? " </s> </p>
<p> <s> " Mis seisneb populaarselt järgnevas , " Azarjan tonksas oma sõrmega kuvarile ja kummardus Foogti paneeli kohale . </s> <s> " Algselt tuvastas " Vitus " , et meie Azarjani asteroidile järgnevad veel viis sama suurt kamakat . </s> <s> Nüüd panin ma mõlema obsi seireandurid kammima nende pisiplaneetide tuleku põhjuseid ja tagamaid , kui nii võiks öelda . </s> <s> Tulemused on vapustavad . " </s> </p>
<p> <s> " Ma ei tahaks eriti vapustuda . " </s> </p>
<p> <s> " Aga tuleb . </s> <s> Niipalju kui Universumis ja Diomedi süsteemis on vähegi astronoomilist loogikat , on Capaneusi saatus lähemaks tuhandeks aastaks ette määratud . </s> <s> Vaata ! " </s> </p>
<p> <s> Zeman vaatas ja tundis tigedalt , et ta ei saa sellest arvudejorust mõhkugi aru . </s> <s> " Mulle ei peaks vist selline ettemääratus meeldima ? " uuris ta ettevaatlikult . </s> </p>
<p> <s> " Ega ei peaks küll , " nõustus Azarjan . </s> <s> " Nagu iga imikki siit lugeda võib , on Diomedi süsteemi äärealadel , Zhumangi ja Mojo orbiitide vahel veel lõpmata palju registreerimata asteroide , millistest meil veel aimugi ei olnud . </s> <s> Nende orbiitide vastasmõjud on korraldanud paraja segaduse . </s> <s> Lühidalt ja populaarselt öeldes — ikka juhtub nii , et kui mõnda küsimust uurima hakkad , selgub sada tuhat muud jama , millest esialgu polnud aimugi . </s> <s> " Vitus " avastas alguses viis asteroidi , mis Capaneusi hävitavad . </s> <s> Nüüdseks on selgunud , et iga tuhande aasta tagant põrutab mõni uus tükk meile sisse . </s> <s> Millegipärast on kosmos Capaneusi peale vihane ega lase tal kunagi ellu jääda . " </s> </p>
<p> <s> Zeman tegi näo , et numbrijodu temalegi sama selge on . </s> <s> Tegelikult polnud sel mingit tähtsust , sest kui Azarjan ütles , et nii on , siis nii ka on . </s> <s> Kuidagi õõnsaks ja tülgastavaks muutus äkki Foogti sisetunne . </s> <s> Aegupidi ta taipas , mida inseneri öeldu tegelikult tähendas . </s> </p>
<p> <s> " Sa tahad öelda , et ... " </s> </p>
<p> <s> " Mitte mina ei taha öelda , ütlejaiks on meil masinad . " </s> </p>
<p> <s> " Ja nad väidavad , et kui mitte nüüd ... " </s> </p>
<p> <s> " Siis miski tuhande aasta pärast , " segas taas Azarjan Foogti küsimusele vahele , " kõmmutatakse see planeet nii või teisiti sodiks . </s> <s> Pääsu ei ole . </s> <s> Kosmose loogika on vääramatu ja tema tahe igavene . </s> <s> Hakkame parem kiiremini asju pakkima , säästame aega ja pisaraid . " </s> </p>
<p> <s> Zeman oigas vaikselt , sirutas küünarnukid lauale ja toetas pea pihkudesse . </s> <s> " Isegi kui nad veenavad Tema Majesteeti — või õigemini ennast — laevastiku rahastamise vajalikkuseses , pole sellest mingit kasu . " </s> </p>
<p> <s> " Just täpselt , " pomises Azarjan ja istus rätsepaasendis maha . </s> <s> Ta ei viitsinud endale tooli lükata ja seepärast kasutas istumisviisi , millest ta oma nõiaköögis nii tihti puudust tundis . </s> </p>
<p> <s> " Me vist ei saa ega tohi seda informatsiooni Konservatooriumi eest varjata , ega ju ? " uuris ta Foogtilt . </s> </p>
<p> <s> " On need kindlad andmed ? " </s> </p>
<p> <s> " Nad on tõenäolised . </s> <s> Nii juhtub , kui kosmoses on veel vähegi astronoomilist loogikat . " </s> </p>
<p> <s> " Seda jääb tal ülegi , " Zeman tõstis pea ja piidles jälle numbreid kuvaril . </s> <s> " Meil on vähemasti need tuhatkond aastat ... </s> <s> Kas " Vitus " teab , mida tema obs avastas ? " </s> </p>
<p> <s> " Veel mitte . </s> <s> Ma pean enne ühisseire lahti kodeerima ja " Vituse " kaptenile loetavaks tegema . </s> <s> Seni ta teab vaid , et meie arvutid on ühenduses olnud , seire tulemustest pole tal aimugi . </s> <s> Sest vaata , ilma meie obsita poleks " Vitus " seda uut parve avastanud . </s> <s> Mõttetöö oli niiöelda meie- ehk tagasihoidlikult väljendades minupoolne . </s> <s> Ise poleks nende obs neid parameetreid leidnud ... " </s> </p>
<p> <s> " Väga hea , " ütles Zeman . </s> <s> " See on väga hea . </s> <s> Hoia " Vitust " teadmatuses edasi . </s> <s> Me võime selle avastuse neile hiljem teatavaks teha . </s> <s> Seni jääb meile õhkõrn lootus , et Tema Majesteet tõrjelaevastiku teele saadab . </s> <s> Lootusetus kahandaks võimalust , et Tema Majesteeti tegutsemisiha haaraks . " </s> </p>
<p> <s> " Sa vist eriti ei usu seda võimalust ? " </s> </p>
<p> <s> " Sul on õigus . </s> <s> Ma vist eriti ei usu seda võimalust . " </s> </p>
<p> <s> " Mul on midagi veel . " </s> </p>
<p> <s> " Asteroididest ? " </s> </p>
<p> <s> " Ei . </s> <s> Sellest tundmatust signaalist . " </s> </p>
<p> <s> " Väga hea , lase tulla ! " peaaegu hüüatas Foogt õhinal . </s> </p>
<p> <s> " Seda on üsna vähe , " kratsis Azarjan kukalt . </s> <s> " Kõigepealt kammisin ma selle salvestise läbi , et veenduda , kas minu arvutid mitte mingit jahu ei aja . </s> <s> Nad ei aja . </s> <s> Signaal on tõesti tundmatu ja see paistab üsna võimatuna . " </s> </p>
<p> <s> " Kuidas nii ? " </s> </p>
<p> <s> " Vaata , ma ei saa öelda näiteks 'tundmatu õllesort' , kui mul pole mingit alust vaadeldavat objekti õlleks nimetada . </s> <s> Et seda tundmatuks kvalifitseerida , pean ma esmalt olema veendunud , et tegu on õllega . </s> <s> Ainuke kindel viis selles veendumiseks on maitsmine . " </s> </p>
<p> <s> Foogt ajas ennast kontide ragisedes püsti , kõndis külmiku juurde ja lasi sellel vaadist kaks " Musketäri " valada ja naases kannudega laua juurde . </s> <s> Ehtsat vaadiõlut oli Pesas ainult Foogtil ja Azarjan oli selle peale eriti maias . </s> <s> Sama hästi oleks insener võinud näiteks tuua ükskõik millise muu asja . </s> </p>
<p> <s> " Aitäh ! </s> <s> Tema Majesteedi terviseks ! " pool kannu kadus ühe lonksuga Azarjani kurku , kui Foogt vaid vaevalt puudutas huultega vahust jooki . </s> <s> " Niisiis , " jätkas insener , " peavad minu masinad kõigepealt aru saama , et tegu on teatavat laadi transmissiooniga . </s> <s> Hakkasin uurima , mida tähendab sõna 'tundmatu' . </s> <s> Ja poisid puurisid seda värki ikka kõvasti higistades . </s> <s> Ja eks ma ise higistasin ka . </s> <s> Lühidalt ja populaarselt öeldes — tegu on meile teadmatul tehislainepikkusel edastatava tundmatu signaaliga . " </s> </p>
<p> <s> " Milles seisneb siin populaarsus ? " küsis Foogt . </s> </p>
<p> <s> " Aga seisneb selles , et eksisteerivad igasugused lained . </s> <s> Raadio- , ultraviolet- , infrapunased , viktorovi ja muud seesugused lainepikkused . </s> <s> Üldiselt on see koolifüüsika ... </s> <s> Aga see lainepikkus , millel signaali edastatakse , on tundmatu . </s> <s> See tähendab , seda pole olemas , saa sellest aru , nagu soovid . </s> <s> Keegi nagu oleks meile tuntud füüsikalise ruumi lõhki käristanud ja sinna midagi lisanud ... </s> <s> Aga põhjus , miks arvutid selle signaaliks defineerisid , on selles , et nad püüdsid signaali , mis igasuguseid algoritmilisi ja lingvistilisi parameetreid arvestades sisaldab endas informatsiooni . </s> <s> Millise sisu paraku meil ei õnnestu tuvastada . " </s> </p>
<p> <s> " Millistel tingimustel õnnestuks tuvastada ? " </s> </p>
<p> <s> " Kujundlikult öeldes oleme kinni püüdnud mingi jupi tervikust , mis tuleb ei tea kust . </s> <s> Ning me pole seda signaali otsinud . </s> <s> Tabasime ta juhuslikult . </s> <s> Kui õnnestuks saada ta võimalikult algpunktist ja nii , et kogu meie seirevõimsus oleks suunatud seda tabama . </s> <s> Me peaksime olema valmis . </s> <s> Aga ma ei kujuta ette , kuidas seda saavutada . " </s> </p>
<p> <s> " Seega oleme sama targad kui enne ? " </s> </p>
<p> <s> " Me saame kogu aeg targemaks , Foogt . " </s> </p>
<p> <s> Teine audientsile ilmuja oli Zev Lilkus , kes prantsatas kiiresti Zemani laua vastas asuvasse tugitooli ja hakkas oma rinnani rippuvat musta habet siluma . </s> <s> Harilikult oli see märk teadlase kavalatest salaplaanidest . </s> <s> Täna aga kuulutas ta kohe : " Minu mõistus on otsas , Bent ! " </s> </p>
<p> <s> Zeman sai väga hästi aru , mida teadlane sellega mõtles . </s> <s> See tähendas seda , et Zev oli ilmunud , et Foogtiga oma uitmõtteid jagada . </s> <s> Populaarselt tegi Zeman oma Teadusülemale selgeks , mida Azarjan oli äsja avastanud . </s> <s> Kummati pani see jutt Lilkuse veel enam oma habet silitama ja tema silmadesse ilmus mingi kaval tuluke . </s> </p>
<p> <s> " Mulle meeldivad väljapääsmatud olukorrad , kas tead ! " kuulutas Zev , kui oli Foogti jutu ära kuulanud . </s> </p>
<p> <s> " Milles peaks sinu arvates seisnema meie väljapääsmatus ? " uuris Zeman . </s> </p>
<p> <s> " Mida ka Terranooval ei otsustataks , ei määra see Capaneusi edasist saatust universumilises plaanis . </s> <s> Planeet hukkub igal juhul , kui mitte homme , siis tuhande aasta pärast . </s> <s> Väljapääsmatus seisnebki saatuse üheses ettekuulutuses . " </s> </p>
<p> <s> Zeman ohkas . </s> <s> Kui Lilkusel tekkisid tema igakuised uitmõtted , oli Foogt esimene , kes neid kuulma pidi . </s> <s> Aeg-ajalt tegi ta seda rõõmuga . </s> </p>
<p> <s> " Kui meil õnnestuks seda apokalüptilist informatsiooni mõned aastad kinni hoida , siis annaks see ju Pesale ja Konservatooriumile ka tuhat aastat aega . </s> <s> Ja selle ajaga jõuab X-i saladuse kindlasti lahendada . " </s> </p>
<p> <s> " Aga kui ei õnnestu ? " </s> </p>
<p> <s> Matemaatik kehitas õlgu . </s> <s> " Siis pole meie tööl enam niikuinii mingit mõtet . </s> <s> Uskuda , et tuhande aasta pärast on poliitiline olukord Harta rikkumiseks samasugune kui praegu , on küllaltki lapsik . </s> <s> Kui need asteroidid tulevad tuhande aasta pärast uuesti , siis hakkavadki nad käima . </s> <s> Mäletad neid kraatreid Nathaniast lõunas ja Gujuki platool ? </s> <s> Väiksed kraatrid aga ometi leitakse Capaneusi pinnasest eelmiste ajastute välja surnud elu mälestusmärke . </s> <s> See planeet lihtsalt asub asteroidide perioodilisel teel ja sinna pole midagi parata . </s> <s> Kunagi toimus siin lihtsalt väike eelmäng ehk uvertüür , nüüd aga hakkavad tegelikud dramatis personae lavale jõudma . " </s> </p>
<p> <s> " Ma tean . " </s> </p>
<p> <s> " Loomulikult sa tead . </s> <s> Hartaga on lõpp . " </s> </p>
<p> <s> Ükskõik , mida Terranooval ei otsustataks , on Hartaga lõpp , Zeman teadis seda . </s> <s> Sest kaua ei õnnestu neil " Vituse " ja Capaneusi obside ühistöös valminud prognoosi varjata . </s> <s> Hästi , nad hävitavad need esimesed asteroidid . </s> <s> Aga ilmaruum saadab oma haamrilööke edasi ja jääbki saatma . </s> <s> Mõnel planeedil lihtsalt on selline saatus . </s> <s> Ja igasugused Hartad seda ei mõjuta . </s> <s> Inimene ei pea , ei tohi saada Capaneusile kaitsvaks " Jumala käeks " — selline oli Harta koostamise ajal Konservatooriumi ainus ja püha tõde . </s> <s> Kõik edaspidine johtus sellest dogmast . </s> <s> Capaneusi inimestest võib saada kunagi inimkonna noorem vend . </s> <s> Aga ainult siis , kui loodusel lastakse tema kallal rahulikult tema enda äranägemist pidi tööd teha . </s> <s> Muid tehislikke variante pole tarvis . </s> <s> Kui loodus — see ilmaruumi ainus ja tõeline Jumal — on määranud Capaneusile kunagi jõuda sinna , kuhu viitab igasugune geoloogiline ja bioloogiline inimesele arusaadav teadvus , siis kunagi nad kohtuvad . </s> <s> Kunagi , kui aeg on küps . </s> <s> Ja ei kohtu mitte kui isand ja ori , mitte kui looja ja loodu , mitte kui paluja ja andja . </s> <s> Nad kohtuvad siis , kui Homo sapiens capaneaum on ilmutanud huvi , vältimatut huvi , mis tal peab tekkima , kui Mõistus hakkab otsima ilmaruumist seoseid ja oma olemasolu põhjust . </s> <s> Nad kohtuvad partneritena , võrdsete kaaslastena ja kuidagi teisiti nad kohtuda ei tohi . </s> <s> Aeg selleks saab — saaks või võinuks saada , mõtles Zeman — küpseks , siis kui Capaneusi esimeste linnade esimestes pühakodades on tuhaks põletatud esimesed teadlased , kes enda olemasolu ja ilmaruumi olemasolu põhjuseid ja mehhanisme otsides on läinud vastuollu tärkava religioossusega . </s> <s> Siis , kui astronoomia on muutunud teaduseks , mis rohkem tõstatab küsimusi , kui neid lahendab . </s> <s> Siis , kui Capaneusi esimesed ulmekirjanikud on kaante vahele vorminud unistuse leida kosmosest vennasmõistus . </s> <s> Ühesõnaga siis , kui neid oodatakse ... </s> </p>
<p> <s> Aga Universumil paistavad olevat teised plaanid . </s> <s> Kosmos otsib oma tasakaalu ja leiab , et Capaneus , mille kallal elu loomisega ta kunagi nii kaua vaeva nägi , jääb teele ette ja tuleb pühkida olematusesse . </s> </p>
<p> <s> " Selle Hartaga on lõpp , " ütles Lilkus . </s> <s> " On vaja uut . " </s> </p>
<p> <s> " Missugust uut ? " </s> </p>
<p> <s> " Sellist , mis sätestaks inimesele õiguse neid inimesi kaitsta . </s> <s> Sellist , mis teeks meist nende igavesed valvurid ja hooldajad . </s> <s> Kui meil õnnestuks nüüdne asteroidide rünnak tagasi tõrjuda , siis võib-olla järgmine seanss kunagi tuhande aasta pärast oleks palju lihtsam . </s> <s> Kes teaks , milline tehnika siis meie käsutuses on ? </s> <s> Võib-olla on see teostatav vaid ühe näpuliigutusega ? " </s> </p>
<p> <s> " Sa tahad liiga palju . </s> <s> Meil pole selleks õigust ... " </s> </p>
<p> <s> " Meil pole õigust täita oma kohust ? " ägestus Lilkus pisut . </s> <s> " Sa tahad öelda , et ainult sellepärast , et Capaneusi rass pole Maalt algust saanud , pole meil õigust endast nõrgemaid aidata ? </s> <s> Sest just niimoodi näen mina seda asja . </s> <s> Nad on samasugused inimesed kui meie , aga ainult teiselt planeedilt . </s> <s> Inimene on loodud maailma lihtsalt mitmest erinevast maailmast . " </s> </p>
<p> <s> " Meil pole õigust muutuda nende jaoks kaitsvateks jumalateks . </s> <s> Tead seda vana kõnekäändu — kui sa päästad kellegi elu , oled sa tema eest kogu oma elu vastutav ? " </s> </p>
<p> <s> " Ma sain nagu ennist aru , et sa pooldad asteroidide hävitamist , " oli teadlane nõutu . </s> <s> " Nüüd sa räägid , et meil pole selleks õigust . " </s> </p>
<p> <s> " Ma olen päri , et praegune rünnak tuleks hävitada . </s> <s> Aga Azarjani avastused muudavad pisut pilti . </s> <s> Me peaksime endale nüüd võtma kohustuse kaitsta planeeti Capaneus igavesti ... " </s> </p>
<p> <s> " Just nimelt ! " </s> </p>
<p> <s> " Ja Capaneus jääks meile võlgu . </s> <s> Ja seda võlga ei suudaks nad kunagi tasuda , see oleks nende jaoks liiga palju . " </s> </p>
<p> <s> " Aga keegi ei hakkaks nende käest seda võlga tagasi küsima ! " </s> </p>
<p> <s> " Hakkab küll , Zev , hakkab küll . </s> <s> Kümne tuhande aasta pärast , kunagi siis maandub siin inimeste tähelaev ja sealt astub välja üks pika musta habemaga kapten , ütleme , et ta nimi on näiteks Lev Zilkus ja teatab : " Tere-terekest . </s> <s> Nüüd me siis olemegi siin . </s> <s> Ega te juhuslikult ei märganud eile taevas tugevat sähvatust ? </s> <s> No vot , teadke siis , et need olime meie , kes ühe asteroidi siin hävitasid . </s> <s> Me aitasime teid suurest sitast välja ja nüüd on teie kord ... </s> <s> " " </s> </p>
<p> <s> " Igati normaalne vastastikune abistamine ja koostöö , muide , " torkas Lilkus muiates vahele . </s> </p>
<p> <s> " Aga kas ka võrdsetel alustel ? </s> <s> Julgen kahelda . </s> <s> Inimkonnast ei tohi saada kapaneuslaste igavene lapsehoidja . " </s> </p>
<p> <s> " Lapsehoidmine on igati sümpaatne ja inimlik tegevus . </s> <s> Ja väga vajalik tegevus — selle eesmärgiks on tagada tulevase ühiskonnaliikme valmisolek sellesse sulanduda ettevalmistatud olekus ning millise tegevuse käigus ühtlasi ka kindlustatakse lapse esmaste hügieeniliste ja füsioloogiliste vajaduste rahuldamine põhjusel , et ta pole ise nende täitmiseks objektiivsete asjaolude tõttu võimeline , " defineeris Lilkus kiiresti ja jätkas oma äkilisest ideest tiivustatuna . </s> <s> " Lapsehoidmine põhineb looduslikel vajadustel . </s> <s> Täpselt sama on praegu ka Capaneusiga . </s> <s> See planeet vajab lapsehoidjat , kes tema eest hoolitseks ja aitaks ... " </s> </p>
<p> <s> " Ja kasvataks ? </s> <s> Tee nii , ära tee naa ... </s> <s> Nii ei tehta , see pole korralik ! </s> <s> Iga lapsehoidja kasvatab last oma ühiskonna väärtushinnangute järgi . </s> <s> Aga just seda ei tohi me Capaneusiga teha . </s> <s> Ta peab ise leidma tee . </s> <s> Ja kui ta kunagi vajab järelaitamistunde , siis küsigu ta seda ise , " vastas Zeman rahulikult . </s> <s> " Nad peavad ise aru saama , mida mõistusega pihta hakata , kuidas olla inimene . </s> <s> See on midagi sellist , mida me ei saa ega tohi neile õpetada . " </s> </p>
<p> <s> " Kuidas olla inimene ? " osatas teadlane . </s> <s> " Inimese füsioloogia lähem uurimine näitab , et inimese ainsaks looduslikult argumenteeritud olemasolu põhjuseks on järglaste saamine . </s> <s> Muu pole oluline ! </s> <s> Ja mõistus on antud selleks , et järglastel oleks järglaste andmine hõlpsam . </s> <s> Selles ongi tsivilisatsiooni ja kogu teaduse arengu mõte — et sinu lastel oleks mugavam , ohutum , kergem , inimlikum järglasi saada . </s> <s> Loomulikult tuleb selleks nende elu paremaks muuta . </s> <s> Kõik , mida me iganes mingil loomingulisel ajendil teeme , on meie laste jaoks , Bent . </s> <s> Edasi kesta — alati ja igavesti — ongi kogu inimeseks olemise mõte ja kunst . </s> <s> Ja edasi kesta tingimustes , kus järglastel on parem elada , et järglasi saada . </s> <s> Kahjuks oleme me oma mõistust suutnud ekspluateerida viisil , mis võib järglaste olemasolu üldse lõpetada . </s> <s> Aga see on iseasi ... </s> <s> Me arendasime sõjatehnikat , et kaitsta mingi ühe inimsootsiumi õigust järglasi saada . </s> <s> Nüüdseks on see me meile andnud sellised relvad , et ... </s> <s> Ah , ma ei taha sellest rääkida . " </s> </p>
<p> <s> " Hästi , aga milleks on siis filosoofia , kirjandus , kunst ? " </s> </p>
<p> <s> " Aga loomulikult selleks , et lahti mõtestada maailma , kuhu meie järglased sünnivad ! </s> <s> Selleks et aru saada , kes ja kus me oleme , et seda maailma mõista . " </s> </p>
<p> <s> " Ja kuidas haakub siia vajadus päästa Capaneusi maailm ? " uuris Zeman mõtlikult edasi . </s> <s> Talle tõesti meeldis kuulata Lilkuse uitmõtteid . </s> <s> Need aitasid tal mõnikord pageda Capaneusi hallist ja süngest elust . </s> </p>
<p> <s> " Kõige otsesemalt . </s> <s> Lihtsalt ära vaata neid kui võõrplaneetlasi , kui võõrast rassi ! </s> <s> Nad on samasugused inimesed kui meie . </s> <s> Sest asi pole ju lõpuks ainult Maas . </s> <s> On üks ja ainus inimrass , mis lihtsalt võrsub mitmelt erinevalt planeedilt . </s> <s> Asteroidide hävitamisega me kaitseme nende ehk siis iseendi õigust saada järglasi . " </s> </p>
<p> <s> Zeman ohkas . </s> <s> Mitte et ta poleks Lilkusega nõus olnud ... </s> <s> Aga selle ilusa jutuga pole praegu Konservatooriumis midagi pihta hakata . </s> <s> Sest lõppeks on ju Harta vaid teatavat laadi kaitsekilp , mille taha varjatakse poliitilist soovi säästa hiigelsummasid tõrjelaevastiku väljasaatmiseks . </s> <s> Vähemalt praegustes tingimustes on Harta seda . </s> </p>
<p> <s> " Meile jääb igaveseks teadmine , et oleme nende elu päästnud , " ütles siis Foogt . </s> <s> " Ja seda on liiga palju . </s> <s> Nad ei hakka meid kunagi võrdsetena tunnustama . " </s> </p>
<p> <s> " Siis me ei räägi neile ? " pakkus Lilkus . </s> </p>
<p> <s> " Ja oleme salajumalad ? </s> <s> Seegi poleks aus . </s> <s> Igasugune lugupidamine , ka enesest , algab aususest . " </s> </p>
<p> <s> " Hästi , poleks aus . </s> <s> Aga , kas see on aus , kui me käed rüppes istume ja pealt vaatame , kuidas vennasrass ilmaruumist pühitakse ? </s> <s> Kujuta ette , kui nad suudaksid praegu meiega sidet pidada , praegu meiega kontakteeruda ... </s> <s> Või ütleme nii tuhande aasta pärast suudaksid . </s> <s> Ja kui nad paluksid abi — meile sajavad kaela mõrtsukasteroidid , palun tulge meile appi , hävitage need kuradima kamakad , olge inimesed ! </s> <s> Siis me ju aitaksime neid , Foogt , on ju nii ? </s> <s> Ja kas sa tõesti arvad , et nad praegu ei paluks seda abi , kui ainult saaksid ? </s> <s> Ma arvan , et paluksid küll . " </s> </p>
<p> <s> Estrada 45. </s> <s> Ardaman ; kell 07.08 </s> </p>
<p> <s> Sarvik on nii armas ! </s> <s> Tema okkaline kere ja luukollased odalised sarved on ju nii vahvad . </s> <s> Sarvik pole üldse kuri ega vastik ega tige elajas , ta lihtsalt on sarvik , ta on imetaja , tal on pojad , kelle eest ta hoolitseb . </s> <s> Ta on elusolend ja tal on õigus elus olla . </s> </p>
<p> <s> Capaneus on imearmas päikseline planeet , neitsilik oma puutumatus ilus ja peibutav ürgsuses . </s> <s> Capaneus on maailma ilusaim maailm . </s> </p>
<p> <s> Ja Dhaka on hea sõbranna ja kohusetundlik ohvitser . </s> <s> Ta pole sugugi kalk karjerist ega pugeja . </s> <s> Pealegi pole ta nii ilus kui mina . </s> </p>
<p> <s> Kes oli öelnud , et kui hing laulab , siis mõistus vaikib ? </s> <s> Või oli see vastupidi ? </s> <s> Ah , pole tähtis ... </s> </p>
<p> <s> Süstik sööstis pehmelt mööda kanalit alla , kõrvus undas ja vibreeris mõnusalt . </s> </p>
<p> <s> " Kas sa tantsida oskad ? " küsis Estrada Zemanilt . </s> <s> " Mina tantsin väga hästi . </s> <s> Nii kahju , et Pesas ei saa tantsida , kas pole ? </s> <s> Kui me puhkusele saame , võiksime kuhugi tantsima minna . " </s> </p>
<p> <s> Foogt noogutas . </s> <s> Nad istusid süstiku vastasseinadel ja olid kõidetud turvarihmadega istmete külge . </s> <s> Estrada pilk rippus Zemani malbel näol . </s> <s> Mees naeratas talle . </s> </p>
<p> <s> " Kui sa tahad , võin ma sulle tantsida . </s> <s> Ma oskan peaaegu kõiki Kastiilia rahvatantse . </s> <s> Need meeldiksid sulle kindlasti . " </s> </p>
<p> <s> " Muidugi . </s> <s> Mulle meeldiks vaadata , kuidas sa tantsid . " </s> </p>
<p> <s> " Kas sa oled millegi pärast mures , Bent ? " </s> </p>
<p> <s> Loomulikult oli Zeman millegi pärast mures . </s> <s> Ja Estrada ka teadis , mille pärast . </s> <s> Kui mitte tema maailm poleks praegu olnud helgemast helgem , oleks ka tema olnud mures . </s> <s> Tüdruk teadis , et Konservatoorium ei suuda kuidagi otsusele jõuda , mida nende asteroididega teha . </s> <s> Erinevad grupeeringud , erinevad parteid , õukonnapoliitika . </s> <s> Lõputud vaidlused Harta tõlgendamise üle . </s> <s> Ja Bent kiirustas . </s> <s> Kui asteroidid jäetakse hävitamata , on ju Capaneusil nii palju teha . </s> <s> Kõik programmid tuleb tööle panna kiirendatud rezhiimil . </s> <s> Nii palju on teha , nii palju jääks tegemata ... </s> </p>
<p> <s> Meil on midagi olulist teha , Linne kallis , oli Zeman talle Pesas öelnud . </s> <s> Midagi sellist , mida ainult meie kaks teha saame . </s> <s> Ja kuidas talle olid need sõnad meeldinud — ainult meie kaks ! </s> <s> Mis see on , Bent , kas midagi seoses meie kadunutega ? </s> <s> Jah , on küll . </s> </p>
<p> <s> Estrada teadis , et Zemanil on plaan . </s> <s> Ja teda ei huvitanudki eriti , milles see seisnes . </s> <s> Tähtis oli ainult see , et tema sai Foogti abistada , et nad nüüd kahekesi laskusid T-punkti ja on ainsad inimesed seal all . </s> </p>
<p> <s> Oli ta tõesti nii tundlik ja pani tähele asju , mida teised ei pannud ? </s> <s> Või oli see sellepärast , et teda usaldas Foogt rohkem kui ülejäänud Vaatlejaid ? </s> <s> Või tahtis Zeman lihtsalt temaga koos olla ? </s> </p>
<p> <s> Nad võtsid kaasa tugevad seiretablood , laserpüstolid , peaaegu kogu Vaatleja tavavarustuse , lisaks oli Zemanil mingi hermeetiline kohver , mille sisust polnud Estradal aimu . </s> <s> Mida me tegema hakkame , Bent ? </s> <s> Me lahendame need kuradima mõistatused ja Foogti hääl oli kõlanud isegi pisut vihaselt ! </s> <s> Ta ei olnud palju rääkinud , kuid Estrada sai aru , et Zeman on tegemas mingit suuremat eneseületust . </s> <s> Midagi on mehe sees murdunud või murdumas ja tema — Estrada — saab Foogtile siin toeks olla . </s> <s> Estrada ei teadnud , kuidas Foogt oli nende reisi registreerinud , ta teadis vaid , et teoksil on midagi erakorralist . </s> <s> Foogt ise on Vaatlejaga alla laskunud . </s> </p>
<p> <s> Ja terve öö oli Estrada üksinda Foogti kabinet-kodus kuumalt linade vahel vähernud , oodanud lükandukse pea hääletut avanemist . </s> <s> Aga Zeman veetis öö Azarjani nõiaköögis ekraanide taga . </s> <s> Hommikul , enne teeleasumist oli ta suudlusega Estrada äratanud , talle klaasi piima voodisse toonud ( ikka seda juhtkonna oma , kõrge rasvasisaldusega , otse Terranoovalt ) ja mingite paberitega lehvitanud . </s> </p>
<p> <s> " Mul on nüüd mingi ülevaade , Linne , " oli Foogt oma unisele armukesele öelnud . </s> <s> " Sinu paigaldatud kaamerast oli palju abi . </s> <s> Kokku lahkus VI-B-st kakskümmned üks naist . </s> <s> Nad läksid päevaste vahedega ja alati kolmestes gruppides . </s> <s> Need , kelle sarvik lõhki rebis , olid esimesed tagasipöördujad . </s> <s> Jäi veel kaheksateist . </s> <s> Neist on kolm veel tulemata . </s> <s> Kui me kohe lähme , siis jõuame . " </s> </p>
<p> <s> " Kuhu jõuame , Bent ? " </s> </p>
<p> <s> " Tööle . " </s> </p>
<p> <s> Süstik peatus , nad astusid sellest välja , saatsid tagasi ( julgeolek ! ) ja hakkasid tööle . </s> </p>
<p> <s> " Nad veedavad mägedes , sest umbes seal usun neid käivat , kaks päeva . </s> <s> Kõik kolmesed grupid kulutavad meile veel tundmatusse punkti jõudmiseks ühe päevateekonna , tagasitulekuks samuti ühe ja veedavad kohapeal ühe päeva . </s> <s> Naasjad on kõik küllaltki räsitud , väsinud ja kulunud olemisega . </s> <s> Sinu kaamera poolt edastatavast pildist on näha , et nad on palju roninud ja seda meie koopanaised harilikult ei tee . </s> <s> Sinu kirjeldus sellest , kuidas sarvik neid hakkis , oli väga hea . </s> <s> Naised olid liiga vaevatud , et sarvikule vastu hakata . </s> <s> Liiga kurnatud ... </s> <s> Millest , on küsimus ? </s> <s> Mis ajab neid Mõõkkaljudele ronima ? " </s> </p>
<p> <s> " Aga mis ajab sind nende jälgi otsima ? " </s> </p>
<p> <s> Estrada nägi , kuidas Zeman äkitselt seisatas , ümber pööras ja talle mõtlikult otsa vaatas . </s> <s> Kui ilusad silmad tal on ! </s> </p>
<p> <s> " Tead , võibolla on need minu lapsed . </s> <s> Tegelikult kõike , mida me teeme , teeme me oma järglaste huvides . " </s> </p>
<p> <s> Estrada astus Foogtile lähemale , võttis ta käest kinni . </s> </p>
<p> <s> " Sa tahad minuga lapsi saada ? " </s> </p>
<p> <s> " Me kõik tahame ja peame lapsi saama . </s> <s> Inimese eksistentsil pole muud mõtet . </s> <s> Aga meie lastest me jõuame veel rääkida . " </s> </p>
<p> <s> Nad seisid keset Capaneusi ürgmetsa , mis alles hiljuti oli Estradale tundunud nii kõleda ja eemaletõukavana . </s> <s> Täna aga siras kohalik päike nii kirglikult eredalt , tüdruk nägi enda ümber ainult elu ja tärkamist , nägi looduse soovi olla ilus ja vajalik . </s> <s> Foogt seadis oma aparatuuri üles , uuris siis tähelepanelikult oma seiretablood , silmanurgast nägi Estrada , et mees keskendus tema poolt paigaldatud kaamera pildile . </s> </p>
<p> <s> " Kui minu arvestused on õiged , siis peaksid viimased naised siit varsti tagasi minema . </s> <s> Me oleme praegu nende eeldataval marsruudil . " </s> </p>
<p> <s> " Mida me teeme ? " </s> <s> Kui hea on seda kelleltki küsida ! </s> <s> Kui hea ja julgustav on , kui on keegi , kellelt alati küsida , mida teha ! </s> </p>
<p> <s> " Me ootame . " </s> </p>
<p> <s> Ja nad ootasid . </s> <s> Seiretablool vilksatasid aegajalt Capaneusi kummalise fauna esindajad . </s> <s> Vaatlejad olid end neutraliseerinud preventiivse odooriga , nad ei lõhnanud ja ükski grimoon ega dinolüüp nende vastu huvi ei tundnud . </s> <s> Ninasõõrmeisse paigaldatud imeväiksed filtrid vältisid odoori nende endi jaoks . </s> <s> Nad kükitasid suurte sõnajalgade varju , hoidudes neid vigastamast ja Estrada tundis end jälle nii äralõigatuna kõigest ümbritsevast . </s> </p>
<p> <s> " Linne ! " </s> </p>
<p> <s> " Mis on , kallis ? " </s> </p>
<p> <s> " Tegelikult me varitseme . </s> <s> Ma olen lõksu üles seadnud . " </s> </p>
<p> <s> " Lõksu ? " </s> </p>
<p> <s> " Jah . </s> <s> Öösel , kui sa magasid , kasutasin ma himaajasid ... kraanasid , noh . " </s> </p>
<p> <s> " Neid dillonkraanasid ? " </s> </p>
<p> <s> " Neidsamu . " </s> </p>
<p> <s> Dillonkraanadega ehitati Pesast kunagi Transpordipunkt , ehitati kanal süstikule läbi Mõõkkaljude graniidi . </s> <s> Need robotkraanad töötasid nagu ka Capaneusil mittekasutatavad ning rangelt keelatud heljukid reaktiivsetel õhkpatjadel . </s> <s> Tegelikult olid nad lendavad robotid , mis tassisid asju , kuid olid võimelised ka ehitus- ja korrastustöödeks . </s> <s> Millegipärast nimetas Zeman neid mõnikord himaajadeks ja Estradal polnud õrna aimugi , kust Foogt on sellise sõna võtnud . </s> <s> Aga mingi tabamatu külm ja kalk noot oli Zemani hääles . </s> </p>
<p> <s> " Kraanasid saab Pesast juhtida , neid saab ülesandele välja saata ... " </s> </p>
<p> <s> " Aga ainult Foogti eriloal ? " </s> </p>
<p> <s> " Ja ma andsin endale sellise loa . </s> <s> Olukord nõudis seda . </s> <s> On ilmnenud teatud asjaolud , mis tingisid sellise vajaduse . </s> <s> Ma lasin neil üht-teist ümber tõsta . " </s> </p>
<p> <s> " Ümber tõsta ? ! </s> <s> Aga me ju ei tohi ... " </s> </p>
<p> <s> " Mina tohin ! </s> <s> Me tegutseme praegu direktiivi Cap45B/87 alusel . " </s> </p>
<p> <s> " Ma ei tea sellist dirtektiivi ! " </s> </p>
<p> <s> Loomulikult ta ei teadnud ! </s> <s> See on ju salajane dirktiiv . </s> <s> Sest räägib ta Foogti erivolitustest . </s> <s> Ja nüüd Foogt seletaski tüdrukule nende erivolituste sisu . </s> <s> Ettenägematute asjaolude puhul on Foogtil selle direktiivi alusel õigus tegutseda sisuliselt ilma igasuguste reegliteta . </s> <s> Ta võib teha kõike , kui ainult suudab leida kompromissi oma vande ja kohustustega mittesekkumist silmas pidades . </s> <s> Kuid loomulikult peab Foogt oma teotsemistest hiljem aru andma ja selle juures on tal tunnistajat vaja . </s> <s> Foogt võib erivolitustega tegutseda ainult siis , kui on keegi , kes tema sõnu hiljem kinnitab . </s> <s> Keegi , kes on temaga kaasas , näeb , kuuleb ja teab kõike , mida Foogt teeb . </s> <s> Keegi nagu Estrada , keda Zeman pea ainsana Pesast täielikult usaldab . </s> </p>
<p> <s> Estrada ohkas ja silus käega läbi juuste . </s> <s> " Ja mida me siis varitseme ? " küsis ta siis õrnal häälel . </s> </p>
<p> <s> " Neid naisi , Linne . </s> <s> Nad tulevad varsti , aga ... " </s> </p>
<p> <s> " Aga ? " </s> </p>
<p> <s> " Kas sa usaldad mind ? " </s> <s> Zeman tuli Estradale väga lähedale , võttis ta näo käte vahele ja peaaegu hingas oma küsimuse talle silmadesse . </s> </p>
<p> <s> " Ma armastan sind ! " sositas Estrada vaevu huuli liigutades ja sulges silmad , sest tundis jälle seda magusat peapööritust , mis juba kaua oli teda vallanud , kui Zeman talle nii lähedale juhtus . </s> </p>
<p> <s> " Sa pead mind usaldama ka , " ütles Zeman ja puudutas sõrmega õrnalt tüdruku ninaotsa . </s> <s> " Ma olen korraldanud nii , et nad ei jõua kunagi koopasse tagasi . " </s> </p>
<p> <s> Estrada avas silmad . </s> <s> Ta ei mõistnud . </s> </p>
<p> <s> " See pole päriselt mittesekkumise rikkumine , sest ma arvan , et ... " </s> </p>
<p> <s> Aparatuur hakkas piiksuma ja seda oli kuulda ainult mehe ja naise kuulareis . </s> <s> Midagi , mille peale olid andurid seadistatud , hakkas lähedale jõudma . </s> <s> Zeman hüppas püsti ja viskus seiretabloo taha . </s> </p>
<p> <s> " Ruttu ! " hüüatas ta samaaegselt häält alla surudes . </s> <s> " Võta kõik seljast ära ! " </s> </p>
<p> <s> " Bent ! " </s> </p>
<p> <s> " Varustus , ma mõtlen . </s> <s> Kogu elektroonika , me peame ennast Pesast ära lõikama , midagi ei tohi lainepikkusi segada . " </s> </p>
<p> <s> Estrada toimis nii , nagu Zeman ütles . </s> <s> Hetke pärast oli ta lihtsalt üks inimene metsas . </s> <s> Inimene , kel polnud relvi , sidepidamisvahendeid ega hügieeniisolatsiooni . </s> <s> Millegipärast tundis ta ennast kuidagi loomulikumana , ühte sulavana ümbrusega , inimesena . </s> <s> Ja ta jõudis veel imestadagi , et kaitsetus ja reeglite rikkumine ei pannud teda hirmu tundma . </s> <s> Sest ta tõesti usaldas Bent vris Zemanit . </s> </p>
<p> <s> Ka Foogt oli ennast varustusest vabastanud ja Estrada taipas , et tegelikult panid nad end Pesas riidesse ainult sellepärast , et mitte üleliigseid küsimusi tekitada . </s> <s> Ilma varustuseta ei tohi Capaneusile laskuda . </s> <s> Või siis tohib ainult nende Foogti erivolitustega . </s> <s> Bent mõtleb ka kõigele ... </s> <s> Aga miks see mõte teda häiris ? </s> </p>
<p> <s> " Me ei tohiks seda seljast võtta ja välja lülitada , " sositas Estrada arglikult . </s> </p>
<p> <s> " Me viime läbi eksperimenti.Vaatlusandmete põhjal oli Foogtil tekkinud kahtlus , kas mitte liiga palju võõrast tehnikat ei mõjuta Capaneusi asukate käitumist , sest oma eelmisel retkel oli Vaatleja Estrada täheldanud sideseansside ajal sarviku seletamatut käitumist . </s> <s> Olid ju , eks ? " </s> </p>
<p> <s> " Kui sa seda ütled , " ta kõhkles pisut . </s> </p>
<p> <s> " Või tahad sa vaimudest raporteerida ? " </s> <s> Zeman naeratas ja vaatas julgustavalt Estradale otsa . </s> </p>
<p> <s> " Eksperiment ? " </s> </p>
<p> <s> " Erivolitusi kasutades laskusid Vaatleja Estrada ja Foogt alla , neutraliseerisid end preventiivse odooriga ja jälgisid lühikese ajavahemiku jooksul toimuvat . </s> <s> Igasuguseid kontakte välditi , niipalju kui see oli võimalik ... </s> <s> Ära muretse , ma formuleerin kogu asja neile parasjagu segasesse ja ametlikku keelde . " </s> </p>
<p> <s> Siis tulid hääled . </s> <s> Foogt kükitas endiselt oma seiretabloo ees , mida ta ainsana oma aparatuurist polnud välja lülitanud . </s> <s> Silmanurgast nägi Estrada tuttavaid pilte , tablool toimuv leidis aset üsna lähedal . </s> <s> Vilksatas mingi vari . </s> <s> Sarviku vari . </s> </p>
<p> <s> Dhaka 45. </s> <s> Ardaman ; kell 11.08 </s> </p>
<p> <s> Azarjan seisis Operatiivkeskuse lävel ja tema näoilme näitas , et ta kas ei saanud või ei tahtnud aru saada , mida talle vastati . </s> </p>
<p> <s> " Foogt on Estradaga all , " kordas Dhaka ükskõikselt . </s> <s> " Läksid varavalges . </s> <s> Aga nad on ühenduse välja lülitanud . </s> <s> Noorpaari asi . " </s> </p>
<p> <s> Tal oli seda insenerile valus öelda , aga midagi polnud teha . </s> <s> Azarjan oli Estradasse armunud . </s> <s> Kõik Pesas teadsid seda . </s> <s> Aga vist Azarjan ainsana ei teadnud , et lootusetult armunud . </s> </p>
<p> <s> " Aga mul on Foogti vaja , " pomises Azarjan meeleheites . </s> <s> " Ta ei tohi sidet välja lülitada . " </s> </p>
<p> <s> " Foogt tohib kõike . " </s> </p>
<p> <s> " Miks ? </s> <s> Miks ta alla läks ? " </s> </p>
<p> <s> " Ma ei tea . " </s> </p>
<p> <s> Azarjan astus üle läve , uks sulgus vaikse undamisega . </s> <s> Insener istus toolile ja sättis ennast ebamugavusi trotsides rätsepaistesse ja toetas pea käte vahele . </s> </p>
<p> <s> " Ta ütles mulle öösel , et täna me lahendame selle kuradi mõistatuse . </s> <s> Terve öö nõidusime peilingu kallal . </s> <s> Ja ta arvas , et nõidusime välja . " </s> </p>
<p> <s> " Misasja ? " </s> </p>
<p> <s> " Foogt lasi mul kogu seiresüsteemi suunata ühte punkti Capaneusi pinnal . </s> <s> Ütles isegi kellaajaliselt , millal sealt midagi tulema peaks . " </s> </p>
<p> <s> Dhaka päris teraselt : " Kas see on see teie tundmatu transmissioon , mida püüate ? " </s> </p>
<p> <s> " Mitte päris . </s> <s> Seda olematult laienpikkuselt vaheltlõigatud signaali olen ma nüüd ka hiljem kinni püüdnud , aga aru sellest pole saanud . </s> <s> Foogt aga lasi mul aparatuuri nii sättida , et see haaraks ühe Capaneusi pinnalt tuleva energiavoo . </s> <s> Ma ei tea täpselt , mida ta sealt jahib , aga sain aru , et on väga oluline . </s> <s> Nüüd on ta aga ise läinud ... </s> <s> Ja mul on teda vaja ! " </s> </p>
<p> <s> " Juhtus midagi ? " </s> <s> Dhaka pilgutas kiiresti oma musti ripsmeid ja seiras kaastundlikul pilgul inseneri . </s> <s> Oli näha , et ta polnud öö läbi maganud , mees oli kurnatud ja väsinud , lisaks oli ta ka viimse piirini ärevil ja pingul . </s> <s> Midagi pidi olema juhtunud . </s> </p>
<p> <s> " Miks sul teda vaja on ? " </s> </p>
<p> <s> " Asteroidid ! </s> <s> Seal üleval juhtub midagi enneolematut ! " </s> </p>
<p> <s> " Kosmoses ? " </s> </p>
<p> <s> " Kus mujal ? " </s> </p>
<p> <s> " Nad lülitasid side välja täpselt kolmteist minutit tagasi . </s> <s> Ilmselt juhtub seal allgi midagi enneolematut . " </s> </p>
<p> <s> Dhaka ei hoolinud , kas tema sõnad tegid Azarjanile haiget või mitte . </s> <s> Ta oli ammu üle kasvanud Pesa läppunud erootilistest mängudest . </s> <s> Juba kuid oli ta täiesti kiretult jälginud tolle noore naiivse plika — Estrada — armumist Foogti ja Azarjani lootusetut kiimlemist . </s> <s> Tema ise oli Capaneusile tulnud karjääri tegama , mitte osalema sumbunud süsteemi kiredemöllus . </s> <s> Äralõigatuna loomulikust elukeskkonnast muutub inimene haiglaselt tundlikuks igasuguse seksuaalse ärrituse suhtes . </s> <s> Kuid mitte tema — Cirnetta Dhaka ! </s> <s> Vaid üks kulukas ja salajane operatsioon Terranooval ja lähima viie aasta jooksul on ta vaid väliselt naisterahvas . </s> <s> Töö kaugplaneetidel nõuab seda , et suguorganid teeksid läbi väikese kuuri ... </s> <s> Ta ei mäletagi enam , mis tunne see on . </s> <s> Tunne tahta teist keha . </s> <s> Ja Dhaka ei mõistnud , miks pole Konservatoorium teinud väljalülitamisoperatsiooni ( nagu ta seda kirurgilist sekkumist inimese ihadesse nimetas ) , kogu Pesa meeskonnale kohustuslikuks . </s> <s> Nii palju asjatut sebimist ja edvistamist jääks ära , nii palju kasulikku aega tuleks juurde . </s> <s> Tal on siin töö ja teda ei huvita mehed . </s> <s> Ega naisedki enam . </s> <s> Sisimas enda üle ülbelt muiates , mõtles Dhaka , et oleks ta Capaneusil endine , oleksid nad Azarjaniga võistlejad . </s> <s> Ja oleksid ka Foogtiga ... </s> <s> Linne on põrgulikult ilus tüdruk . </s> <s> Aga see on juba hoopis teine lugu . </s> </p>
<p> <s> " Miks nad ühes läksid ? " pomises Azarjan . </s> <s> " Foogt ei käi ju tavaliselt all . " </s> </p>
<p> <s> " Ma ju ütlesin juba , et ilmselt toimub midagi enneolematut . </s> <s> Kõik ekspeditsioonid olid samuti kiiremas korras tagasi kutsutud . " </s> </p>
<p> <s> " On nad tagasi ? " </s> </p>
<p> <s> " Kõik viisteist inimest . </s> <s> Õnnelikult Pesas tagasi . " </s> </p>
<p> <s> " Miks kõik ei võiks olla nagu tavaliselt ? " </s> </p>
<p> <s> " Sest tavalised ajad on möödas ? " pakkus Dhaka irvitades . </s> <s> Sest tavalised ajad Pesas olid möödas . </s> <s> Ja mitte ainult asteroidide pärast . </s> <s> Dhaka nägi seda viimased päevad pidevalt Zemani silmadest , kuulis tema toonist . </s> <s> Ja vahest ta arvas , et tunneb seda muudatust Foogtis ainult tänu seksuaalse tundlikkuse puudumisele , sest nüüd valdavad tema instinktid kõike seda , millest ta varem ilma oli . </s> <s> Dhaka nägi ja kuulis kõike ilma segava foonita ; ta ei haistnud enam meestes ega naistes midagi külgetõmbavat ; teda ümbritsev atmosfäär oli vaba ihalistest lisanditest . </s> <s> Nüüd ta nägi , tundis ja teadis . </s> <s> Kõik tema ümber sai selgemaks ja arusaadavamaks . </s> <s> Kuid see oli aega võtnud . </s> <s> Jah , ta oleks võinud magada kellega tahes , füsioloogiliselt polnud mingeid piiranguid . </s> <s> Tema keha oli ikka samamoodi valmis . </s> <s> Kuid ainult tehniliselt , sest see ihu ei ihaldanud enam lähedust teiste ihudega , vaid soodustas ainult aju teotsemisi ja püüdlusi , oli allutanud ennast täiesti vaimsete vajaduste rahuldamisele . </s> <s> Tema ihu sõi , puhkas , treenis ennast , oli terve ja lasi ajul end juhtida , et teda valdav inimene saaks Suureks ja Tähtsaks . </s> </p>
<p> <s> " Kas ei ole mingit võimalust Foogtile teadet saata ? " </s> </p>
<p> <s> Dhaka mõtles pisut . </s> <s> " Ma arvan , et side on maas sellepärast , et ta ei taha , et keegi energeetikat üleliia ekspluateeriks . </s> <s> Tead ju tema poliitikat lausside kahjulikkusest ja iga planeedi omast hingest , mida meie kommunikatsioonivahendid võivad häirida ? " </s> </p>
<p> <s> " Need on teoreetiliselt huvitavad mõtted , " soostus Azarjan käega laubalt higi pühkides . </s> <s> " Aga keegi pole neid kunagi tõestanud . " </s> </p>
<p> <s> " Tõestatakse teoreeme , mõtteid põhjendatakse . " </s> </p>
<p> <s> " Mul on Foogti vaja ja ruttu ! " </s> <s> Azarjani hääl muutus juba peaaegu kiunumiseks . </s> <s> Kui lapsik ta on , mõtles Dhaka . </s> <s> Ilma oma arvutiteta on ta nii abitu . </s> </p>
<p> <s> " On olemas direktiiv Cap90/a , " kuulis Dhaka ennast ütlevat . </s> <s> " Kui sul on midagi edasilükkamatut ja Foogti pole võimalik saada sideseansile , võib Asefoogt , see tähendab opertiivkeskuses valvet pidav Asefoogt , kedagi volitada Foogtiga füüsilist kontakti looma . </s> <s> On sul midagi edasilükkamatut ? " </s> <s> Aga ise mõtles ta sellele " öisele nõidumisele " . </s> <s> Talle meenus mingi failikatke , mis kuvarinurgast oli ennist läbi jooksunud . </s> <s> Midagi , mis teda pisut rahutuks oli teinud . </s> <s> Sest see teatas talle , et toimumas oli midagi , mida ta ei teadnud . </s> <s> Hüsteeria äärel vaakuv Azarjan oli hea võimalus selle teadasaamiseks . </s> </p>
<p> <s> " Mida põrgut , või edasilükkamatut ? ! ... </s> <s> " Vitus " on pime ja kurt ! </s> <s> Kui Konservatooriumis otsustatakse tõrjelaevastik teele saata , tuleb sellest suurim raharaiskamine peale Excelsuse ülesostmist . </s> <s> Meil on signaal 'Robinson1' , Cirnetta ! </s> <s> Kas sa kujutad ette ? " </s> </p>
<p> <s> Ta kujutas ette . </s> <s> Ja tahtis olla see , kes sellest Foogtile teada annab . </s> <s> Robinson1 , mõelda vaid ! </s> </p>
<p> <s> " Cap90/a läheb kohe käiku . </s> <s> Foogt leitakse üles . " </s> </p>
<p> <s> " Me ei tea ju , kus nad on ? " hädaldas Azarjan edasi . </s> </p>
<p> <s> " Nad ei saa olla kaugel kohast , kus nad side välja lülitasid . " </s> <s> Muidugi ! </s> <s> Nüüd tuli talle meelde . </s> <s> Kodeeritud käsklused dillonite komandodraivis . </s> <s> Foogti poolt kodeeritud . </s> <s> Erivolitused ja salajane direktiiv . </s> </p>
<p> <s> " Keda me volitame ? " </s> </p>
<p> <s> " Keda mina volitan , tahtsid sa öelda . </s> <s> Ma volitan iseennast . </s> <s> Mine tagasi oma arvutite juurde , kui seal kosmoses on midagi olulist toimumas . </s> <s> Täida Foogti korraldusi ! </s> <s> Siin võtab Lukovitš juhtimise üle , ta on seda ammu igatsenud . </s> <s> Mida ma Zemanile ütlen ? " </s> </p>
<p> <s> " Tulgu siia , tulgu ruttu siia ! </s> <s> Ta peab seda nägema ja minul pole õigust Konservatooriumile raporteerida . </s> <s> Ma ei saaks ühendustki ... </s> <s> Robinson1 ! " </s> </p>
<p> <s> Robinson1 ! </s> </p>
<p> <s> Süstikus sulges Dhaka silmad ja katsus viimaste päevade sündmustes selgusele jõuda . </s> <s> Midagi oli toimumas , midagi oli muutunud ja selle kõige põhjuseks ei saanud olla ainult asteroidid . </s> <s> Zeman ja Estrada ? </s> <s> Nad magavad koos . </s> <s> Hästi ja mis siis sellest ? </s> <s> Lõppeks on nad siin ju kõik vaesed ihalised olendid . </s> <s> Estrada peab oma romaani saladuseks , ise aga õilmitseb ja särab nagu esimest lendu tegev mägikondoret . </s> <s> Zeman on targem ja kavalam , tal on alati mitu mõtet rohkem , kui keegi aimatagi oskab , Foogt ei räägi küll oma suhtest noore Vaatlejaga , kuid ei salatse ega varja seda suuresti . </s> <s> Ja mis siin varjata ongi ? </s> <s> Piisab vaid Estrada nägemisest . </s> <s> Kuigi Dhaka ise ei tunne enam iha , ta tunneb selle ära . </s> <s> Ta mõistab Estrada kirgi , need on nii läbinähtavad ja naiivsed , nii pimedad . </s> <s> Aga Zeman ? </s> <s> Foogt ei tee kunagi midagi sellist , mida poleks vaja teha . </s> <s> Ta ei maga sekunditki rohkem kui füüsiliseks taastumiseks tarvis ja ta ei maga kellegagi , kellega pole tarvis . </s> <s> Ta vajab Estradat . </s> <s> Aga ei vaja mitte nagu neid materialiseeritud viirastusi , keda tappes ta oma kiima rahuldab . </s> </p>
<p> <s> Öösel oli Zeman dillonkraanadega midagi teinud . </s> <s> Kõik käsklused olid Foogti erivolitustega blokeeritud ja ta oli Estrada kaasa võtnud . </s> </p>
<p> <s> Mitte ükski kaamera ei edastnud VI-B lähedast pilti , kogu ühendus oli maas . </s> <s> Ja ka Dhaka ei saa oma seiretablood ega ühendpaneeli sisse lülitada , sest ta ei tohi teada 45-märgilist Foogti eriparooli , millega lausside oli ajutiselt tapetud . </s> <s> Ei tohi teada ega kasutada . </s> <s> Mis sest , et tõenäoliselt oli see 'ucaucaucaucaucaucaucaucaucaucaucaucaucaucaUCA' . </s> </p>
<p> <s> Estrada on Zemani kindlustus erivolituste põhjendamiseks , tema tunnistaja . </s> <s> Kui tuleb uurimine , siis istub see Kastiilia kaunitar Foogti kõrval ja kinnitab tema sõnu , aitab põhjendada ... </s> <s> Ojaa , ja kuidas veel aitab ... </s> <s> Kinnitab iga silpi , ise vaevalt millestki aru saades . </s> </p>
<p> <s> Ise vaevalt midagi mõistes . </s> </p>
<p> <s> Estrada 45. </s> <s> Ardaman ; kell 11.43 </s> </p>
<p> <s> Nad olid kaks poolalasti inimest suurte sõnajalgade varjus , keda ümbritsevast eraldas vaid kaitsev odoor , neid ei saanud haista , aga ikkagi olid nad haavatavad ja see tunne oli erutav ja põnev ühtaegu . </s> </p>
<p> <s> Nende ees lebasid kõik sidepidamisvahendid , kaitseturvised ja relvad . </s> <s> Kõik need kasutasid mingeid välju , mis imesid energiat kas otse või läbi akumulaatorite Pesa aatomigeneraatorist ja kõik need on praegu tabud , välja lülitatud , surnud . </s> <s> Enam ei tohi midagi häirida Capaneusi loomulikku mõtlemist , nii oli Bent öelnud . </s> </p>
<p> <s> Foogti jalge ees oli ka see saladuslik kohvrike , mille ta nüüd avas . </s> <s> Estrada jälgis imestunud pilgul , kuidas Zeman vilunud liigutusetga puust ja metallist osasid üksteise külge monteeris . </s> </p>
<p> <s> " Mis see on , Bent ? " </s> </p>
<p> <s> " Amb . " </s> <s> Tasase klõksatuse saatel asetus mingi käepideme sarnane osa soonelise pära külge . </s> <s> Zemani sõrmed tegutsesid peaaegu ilma silmadeta , mis teraselt seiretablood jälgisid . </s> <s> Hääled olid üha lähemal . </s> </p>
<p> <s> " Mis on amb ? " </s> <s> Estradale meeldis vaadata , kuidas osadest moodustus mehe sitkete käte all tervik . </s> <s> Nendes liigutustes ja valmivas mõistatuslikus riistas oli mingi seletamatu harmoonia . </s> <s> Iga detail asetus tabamatult targa liigutusega omale kohale , kostsid vaiksed plõksud . </s> <s> Riista harmoonia sulas ühte Capaneusi metsiku iluga . </s> <s> Estrada kujutas meeltes ette Zemani tugevaid käsi oma kehal . </s> </p>
<p> <s> " See on relv . </s> <s> Parim relv enne lollakaid tulirelvi . </s> <s> Täpne , hääletu ja surmav . </s> <s> Mehaanika ja geomeetria tippsaavutus . " </s> </p>
<p> <s> " Ja sa oskad seda käsitseda ? " </s> </p>
<p> <s> Zeman muigas . </s> <s> " Jah , oskan küll . </s> <s> See pole mõni automaatne laser , ta nõuab , et teda armastataks ja temaga tegeldaks . " </s> </p>
<p> <s> " Kust sa seda õppisid ? " </s> <s> Aga sel polnudki mingit tähtsust . </s> <s> Estrada teadis Foogti kiindumust vanade võitluskunstide vastu , teadis tema põlgust masinate ja tehnika vastu . </s> </p>
<p> <s> " Pole oluline . </s> <s> See on väga vana relv , Linne , üle neljasaja aasta vana . </s> <s> Üldiselt käib selle juurde ka üks loits , aga ma arvan , et täna tuleme ilma toime . </s> <s> Sellele ammule on pühendatud mitu poeemi , sest ta on tapnud väga palju inimesi . " </s> </p>
<p> <s> Tapnud ? </s> <s> Keda oleks meil vaja täna ja siin tappa , mõtles Estrada , kuid vastuse asemel kuulis ta metsast liginevaid hääli . </s> <s> Ühte neist tundis ta väga hästi — hirnatuse ja rögisemise vahepealne kurjakuulutav häälitsus oli tal selgesti meeles . </s> <s> Liiga selgelt , et nüüd mitte Foogti õlast kahmata ja allasurutud häälel hüüatada : </s> </p>
<p> <s> " Bent , see on sarvik ! " </s> </p>
<p> <s> " Väga hea . </s> <s> Ma ootasin teda . </s> <s> Ta on täpselt seal , kus pidigi olema . " </s> <s> Kiiresti kontrollis Zeman veel seiretablood , enne kui viimase välja lülitas . </s> <s> Nüüd olid nad ainult oma eneste kõrvade ja silmadega . </s> <s> Nojah , ja Zemani ammuga ka . </s> </p>
<p> <s> " Pikali , " käsutas mees ja rabas Estrada käega enda kõrvale lehtede vahele . </s> <s> Kiiresti tõmbas ta tüdruku pea endale lähedale ja sositas : </s> </p>
<p> <s> " Linne , ma usaldan sind ja ma tahan , et sina mind ka usaldaks . </s> <s> Meil on vähe aega . </s> <s> Kohe jõuavad sinna lagendikule need naised , need viimased kolm tagasitulijat . </s> <s> Öösel tõstsin ma himaajadega nende eelmiste laipade , keda sarvik hekseldas , kehaosasid pisut ümber . </s> <s> Tõttöelda jäi materjalist veidi puudu ja ma pidin neid veelgi tükeldama . </s> <s> Paigutasin nad nii , et koopaelanikud arvaksid , et naised jõudsid peaaegu tagasi , enne kui sarvik neid ründas . </s> <s> Kindluse mõttes lasin koidikul koopa juures ka sarviku hääli . </s> <s> Nad arvavad nüüd , et sarvik on nende koopa sihikule võtnud , nad kardavad . </s> <s> Hommikul hakati jahti organiseerima . </s> <s> Sinu odoorlaengust pole see sarvik aga seiretabloo järgi ikka veel päriselt toibunud ja jõlgub koopa ja raja läheduses . </s> <s> Jaht algas tund aega tagasi , nad ajavad sarvikut just nende naasejate peale , sättisin laibatükid just nii . " </s> </p>
<p> <s> Mingi suurem loom tuhises nende kõrvalt mööda , haistmata peitunud inimeste lõhna . </s> <s> Ilmselt oli see rabahunt . </s> </p>
<p> <s> " Bent , aga mittesekkumine ? " </s> </p>
<p> <s> Zeman pigistas tugevalt Estrada kätt . </s> <s> " Kogu see planeet lendab niikuinii kuradile ja meil pole aega enam antropoloogia magistrikraadidega jännata . </s> <s> Laibatükkide ümberseadmisest ei tea mitte keegi , sest himaajade tööandmed on blokeeritud . </s> <s> Sarvik ise või kes tahes võis jäänuseid mööda metsa pillutada . </s> <s> Pealegi ei hakata seda kontrollima . </s> <s> Sinu eksimus laengu seadistamisel on siin määrava tähtsusega , aga ka sellest ei saa keegi kunagi teada . </s> <s> Ma olen selle juba unustanud , kuigi oleksin pidanud raporteerima . </s> <s> Mul on tarvis , et sa kinnitaksid , et me olime eksperimentaalsetel kaalutlustel lausside ja kaitseülikonnad välja lülitanud , kui sattusime ootamatult jahi ja naasvate naiste vahele . </s> <s> Ja edasi tegutsesime vastavalt olukorrale . </s> <s> Sarvik oli tarvis eemal hoida . " </s> </p>
<p> <s> " Miks , Bent , milleks see kõik ? " </s> <s> Foogti käsi pigistas tugevamalt Estrada oma . </s> <s> Ta ei saanud tunda mehe juuste lõhna , aga ta meenutas selle oma ninasõõrmeisse ja pidas seda ainsaks kaitseks hirmu eest , mis külma hingusena end üle väriseva ihu laotas . </s> <s> Estradal oli külm ja ta tahtis pissile . </s> </p>
<p> <s> " Need sinu helerohelised vaimud . </s> <s> Meil on praegu ainus võimalus neid veelkord näha ja püüda . </s> <s> Azarjani kõige võimsamad arvutid peilivad neid praegu . </s> <s> Nad võivad olla küll nähtamatud harilikule kaamerale , aga nüüd nad ei pääse ! </s> <s> Rohkem võimalusi enam ei tule . </s> <s> Mitte iialgi . " </s> </p>
<p> <s> " Kas ma võin hügieenikotti kasutada ? " </s> </p>
<p> <s> " Rooma parem põõsa taha , aga kähku , nad on peaaegu siin ! " </s> </p>
<p> <s> Kuid Estrada ei jõudnud põõsa taha , sest sarviku võigas häälitsus kostis juba liiga lähedalt . </s> <s> Ja lähedal olid ka jälitajate karjed , kisa ja trampimine . </s> <s> Zeman õngitses kohvrikesest metalse kasseti , millest turritasid nooleotsad , seadis selle ammu rauale ning tõmbas vinnastusmehhanismi pingule . </s> <s> Kuidagi ei paistnud need nooled just surmarelvadena , selleks olid nad liialt lühikesed ja tömbi otsaga . </s> <s> Kuid ikkagi hoomas Estrada relvast õhkuvat harmooniat ja ohtu . </s> <s> Relva külge oli kinnitatud optiline sihik . </s> <s> Zeman võttis veel kohvri küljetaskust raamitud klaasid , mille ta siis elastse paelaga kukla taha kinnitas , nii et klaasid katsid silmi . </s> <s> Estrada teadis , et seda asjandust nimetati prillideks , kuid ta ei suutnud meenutada , milleks täpselt neid kasutati . </s> <s> Kuid ta mõistis , et nüüd pidi Zeman sihtima ja olema väga täpne , kui tahtis puude vahelt röhatavale sarvikule pihta saada . </s> <s> Kuid ta ei saanud aru , milleks oli vaja põgenevat looma tappa . </s> </p>
<p> <s> Zeman tõusis kükakile , tõstis ammu õlale , seda kõverdatud käsivarrega põlvelt toetades . </s> <s> Siis mees kivistus sekundeiks täiesti liikumatusse asendisse . </s> <s> Ta isegi ei hinganud , kuid Estrada oli kindel , et just nüüd luges mees mõttes oma loitsu . </s> <s> Midagi tinises , klõpsatas ja Estrada tajus näos äkilist õhupuhangut . </s> <s> Hetke pärast kostis võsa vahelt kiunatus . </s> <s> Kiunatus ! </s> <s> Kes oleks võinud arvata , et see sarviline koletis võib sellist häält teha ! </s> </p>
<p> <s> " Kas mööda ? " sositas Estrada . </s> </p>
<p> <s> " Ei , ta sai tabamuse tagajäsemesse . </s> <s> Ma suunan teda . " </s> </p>
<p> <s> " Suunad ? " </s> </p>
<p> <s> " Ega's ma teda praegu tappa ei taha . " </s> <s> Kassetist kostis taas klõpsatus , Zeman vinnastas uue noole . </s> <s> " Teda on vaja pisut meie naiste poole ajada ja teda veelgi hirmutada , " ütles Zeman vaikselt , prillide taga silmi kissitades ja iga sõna vahele pika pausi jättes , nagu teeb millelegi keskenduv inimene . </s> <s> Uus tinin ja vuhin , uus kiunatus , Estrada ei näinud sarvikut puude vahel , kuid teadis ja kuulis , et loom on lähedal . </s> <s> Kuidas ta suutis küll puude vahelt lasta ? </s> </p>
<p> <s> " Aga nooled , Bent ? </s> <s> Need ei tohiks ju siia jääda . " </s> </p>
<p> <s> Järjekordne nool läks teele . </s> <s> Mees keeras end ja vaatas Estradale teravalt otsa . </s> </p>
<p> <s> " Lõpeta ükskord see pärimine , sa segad mind . </s> <s> Mine kuse ja ole ükskord vait ! " </s> </p>
<p> <s> Estrada kahvatas , välgunooled lõid tema teadvusesse lõõmava valulöögi . </s> <s> Zemani kuju hägustus ta silme ees , kurku tõusis soolane klomp , kuskil nina ja silmade vahel hakkas äkitselt tervalt pitsitama . </s> <s> Ta oli uskunud , et on unustanud , kuidas nutta , sest viimane kord oli ta seda teinud siis , kui kuulis Berkovski Xamnahthu surmast . </s> <s> Ta pööras pea ja nuuksatas . </s> </p>
<p> <s> Aga Foogt ei reageerinud , sest seadis uut kassetti vinnale . </s> <s> Kassetti , millest turritavad nooleotsad olid palju teravamad . </s> </p>
<p> <s> Dhaka 45. </s> <s> Ardaman ; kell 12.15 </s> </p>
<p> <s> Tal oli akumulaatoriga laserpüstol , kaitseturvis ja hügieeniisolatsioon , mis ainsana kogu varustusest töötasid . </s> <s> Viimast kasutas Dhaka süstikus ja jättiski selle sinna . </s> <s> Kaitseturvisest ei pidanud suuremat abi olema , kuid laserpüstoli jättis ta igas juhuks alles . </s> <s> Asefoogtil on siiski mõned omad privileegid ja mitte kõiki neist ei saa Foogt blokeerida . </s> <s> Kuid võimalus püstoli kasutamiseks oli niigi minimaalne . </s> <s> Seiretablood tal ei olnud , kuid naine lootis oma instinktidele , olid need ju viimaste aastate jooksul aina teravamaks muutunud . </s> <s> Ta saab hakkama . </s> </p>
<p> <s> Ülesanne number üks , kinnitas Dhaka endale , on leida Foogt ja teatada talle , et ta peab viivitamatult Pesasse laekuma , kuna Azarjanil on signaal 'Robinson1' . </s> </p>
<p> <s> Ülesanne number kaks on selgitada välja , mis mängu Foogt Capaneusil mängib ja kas siit kuskilt ei paista mittesekkumise rikkumist . </s> </p>
<p> <s> Poole tunni pärast oli ta võsastunud välul , kust viimast korda oli Zeman ja Estrada peiling kinni püütud . </s> <s> Vaatlejaoskused polnud Dhakas taandunud , ta suutis endiselt hääletult liikuda , ürglooduses orienteeruda , olla hääletu ja nähtamatu nagu jahti pidav kikiimora . </s> </p>
<p> <s> Siis kuulis ta hääli ja tardus . </s> <s> Hääled kuulusid otseselt koopainimestele — artikuleerimata kisa , hõiked , möirgamine . </s> <s> Sekka kostus jooksumüdinat ja ragisevate oksade praksatusi . </s> </p>
<p> <s> Dhaka heitis end kiiresti pikali ja kuulatas terasemalt . </s> <s> Aga midagi oli valesti . </s> <s> Mitte hääled ei lähenenud temale , vaid tema ise oli äkitselt sattunud häälte keskele . </s> <s> Oli jahikära , kuid mitte jahinaised . </s> <s> Häälte tekitajad oleksid pidanud olema siinsamas , tema ümber , taga ja ees . </s> <s> Heli oli , aga pilti mitte ... </s> <s> Ta kergitas pead ja silmitses terasemalt ümbrust . </s> <s> Igal helil peab olema tekitaja ja iga heli võib olla esmane või taasesitatav . </s> <s> Kullipilk puulatvadesse andis talle vastuse . </s> <s> Ja Zeman oli öösel kasutanud dilloneid . </s> </p>
<p> <s> Dhaka tõusis ja liikus ettevaatlikumalt edasi . </s> <s> Tasapisi hakkas ta kõrv eristama uusi hääli . </s> <s> Ja midagi oli neist teistsugust . </s> <s> Nad olid ehedamad . </s> </p>
<p> <s> Kui ta veel ühe puhmastiku vargsi silme eest kõrvale lükkas , ta nägi . </s> <s> Ja tahtis samas , et ta poleks seal olnud , et Foogti rahulik hääl vastaks talle kuularites , nagu alati oli seda teinud . </s> <s> Sest tegelikult polnud ta jahtiv kikiimora , oli vaid pelgalt laserpüstoliga varustatud naisterahvas vaevalt paar sammu eemal kohast , kus sarvik raevuses vihahoos oma ohvreid tükeldas . </s> </p>
<p> <s> Aga püstoli kaba hakkas talle ikka alluvalt ja kuuletuvalt pihku . </s> </p>
<p> <s> Bent vris Zeman 45. </s> <s> Ardaman ; kell 12.24 </s> </p>
<p> <s> Jahiseltskond oli maha jäänud ja nii see pidigi olema . </s> <s> Ta oli suunanud paaniliselt hirmust segi aetud sarvikut nii , et ta üha enam kiiremini tagaajajate käest pääseks . </s> <s> Ja ilmselt kannatas loom ka endiselt Estrada odoorlaengu shokist . </s> <s> Aga kaks tömbimat noolt olid liiga innukaid jahimehi pisut tagasi hoidnud ja edasi oli mänguväli Zemani päralt . </s> </p>
<p> <s> Koopainimesed olid oma ülesande täitnud — sarvik oli minema aetud ja oht sedapuhku möödas . </s> <s> Tõsi , tegu oli kunstlikult esilekutsutud ohuga . </s> <s> Kuid mittesekkumine oli niigi ajalugu . </s> </p>
<p> <s> Estrada tihkus Foogti selja taga põõsastes nutta , ka temaga tuli veel tegelda , kuid see polnud praegu nii oluline . </s> <s> Ta pidi lootma sarviku modelleeritud käitumise algoritmidele , tema psüühika tundmisele , vedamisele ja õnnele . </s> <s> Enesealalhoiuinstinkt on üks vanimaid bioloogilisi realiteete ja harilikult toimib ta igas maailmas samamoodi . </s> <s> Ohutunne , selle defineerimine , vaenlase märkamine , loogiline tegevus rünnaku tõrjumiseks — kõike seda sarvik tundis . </s> <s> Kaks Konservatooriumi zooloogi oli Capaneusi sarvikust ju lõppeks oma " doktorid " kirjutanud ja Zeman oli neid töid lugenud . </s> <s> Sest ta luges palju ja peaaegu kõike , mida Pesa produtseeris . </s> <s> Kuid nüüd oli loom olnud paranoilises jälituses ja jõudis välja täpselt õigeks ajaks sinna , kuhu pidi . </s> <s> Ta ei saanud teada , et tagaajajad olid maha jäänud , sest hääled kostusid ikka veel . </s> <s> Igaks juhuks oli Zeman öösel himaajadega ka sarviku läänepoolse põgenemistee katnud , sinna said paigutatud kõlarid nagu koopa juurdegi . </s> <s> Ainult koopaelanikele mängiti raevunud sarviku hääli ja sarvikule ajujahi omi . </s> </p>
<p> <s> Sarvik oli piiramisrõngas , sest idakülge kattis Zeman oma nooltega , mis looma vaid õrnalt vigastasid ja teda vast ka rohkem marru ajasid . </s> <s> Ja kui zooloogide tööl üldse mingit väärtust on , siis sarviku käitumine saab olla ainult ühene . </s> </p>
<p> <s> Ta ründab . </s> <s> Sissepiiratud sarvik ründab alati . </s> <s> Ta oskab ja tahab inimesi rünnata , aga ta ei tee seda hulljulgelt ega arutult . </s> <s> Ta ründab kohta , kus piiramisrõngas kõige nõrgem on . </s> <s> Nii on ta alati teinud . </s> <s> Ja nii teeb ta ka täna . </s> </p>
<p> <s> Neile hetkedele seal Capaneusi ürgmetsas on Zeman hiljem tihti tagasi mõelnud . </s> <s> Ta küsib endalt , kas ta tegi midagi valesti või kas ta täna talitaks samamoodi . </s> <s> Ja ta ei tea vastust . </s> <s> Loomulikult ta riskis , kuid seda oli ta teinud eluaeg . </s> <s> Loomulikult rikkus ta mittesekkumise põhimõtteid . </s> <s> Kuid nendel ei saanud siis enam mingit tähtust olla . </s> <s> Muidugi ületas ta oma võimu piire . </s> <s> Aga Zeman on parun ja rüütel . </s> <s> Kui on vaja võidelda , ta võitleb . </s> <s> Ja kui tal on ülesanne , ta lahendab selle . </s> </p>
<p> <s> Ta oli kõike arvestanud õigesti . </s> <s> Sarvik , jahinaised , hääled , Azarjani kompuutrid , ustav Estrada ... </s> </p>
<p> <s> No ja ettenägematud tegurid on ettenägematud tegurid . </s> <s> Nendega ei saa arvestada . </s> </p>
<p> <s> Sarvikul polnud orienteerumisaega tarvis . </s> <s> Mets , hääled ja hullunult teravad meeled saatsid ta viharöhkimise saatel naistele kallale . </s> <s> Rünnak oli ootamatu ja heitlus kiire . </s> <s> Naised olid väsinud ja kurnatud , nad peaaegu ei jõudnuki vastu hakata , ennast kaitsta , põgenemisest rääkimata . </s> </p>
<p> <s> Pisut varem , kui raevunud loom neist mõnekümne meetri kauguselt mööda tuhises , haaras Zeman tihkuvalt Estradalt käest ja sundis teda endaga kaasa jooksma . </s> <s> Nad pidid lähemalt nägema . </s> </p>
<p> <s> Tüdruk oli nutmise lõpetanud , ta huuled olid tugevalt kokku surutud ja kui ta küürakil jooksis , tundis Zeman Estrada näos sõnatut küsimust . </s> <s> Õieti oli see ootus ja palve . </s> <s> Kuid veel polnud Foogtil aega tüdrukut rahustada , ta pigistas vaid tema sõrmi ja vedas teda enda järel . </s> <s> Siis , kui kostis esimene karje , rebis ta Estrada uuesti pikali . </s> <s> Nüüd olid nad parajas kauguses . </s> <s> Ja Zemanil polnud tarvis mingeid kaameraid ega salvestusatribuute . </s> <s> Azarjani peilinguarvutid tegid ise kõik , mis vaja . </s> <s> Tema aga tahtis , pidi ! seda kõike oma silmaga nägema . </s> <s> Sest ainult nii tekib Zemanis emotsioon ja teadmine . </s> <s> Neid vaime polnud määratud näha kaamerasilmale , sest needki olid hariliku tehnilise jälgimise eest blokeeritud . </s> <s> Nii lihtne see oligi ! </s> <s> Ju nad siis aimasid ette ... </s> <s> Kuid Azarjani kompuutrite vastu nad juba ei saa . </s> <s> Ja kui isegi saavad , siis ikkagi jääb Zemanile tema mälupilt . </s> </p>
<p> <s> Kui Estrada taipas , millist etendust tal taas jälgida tuleb , katkestas ta oma vaikimise ja sosistas : </s> </p>
<p> <s> " Ma ei taha , Bent , palun , mitte enam ! </s> <s> See on sama sarvik , ma tundsin ta ära . " </s> </p>
<p> <s> Kuid Foogt ei vastanud . </s> <s> Kas ta nautis sel hetkel oma käte- ja mõttetöö tulemusi ? </s> <s> Nagu väike jumal oli ta korraldanud selle verise stseeni , mille viimane vaatus pidi lahendama või vähemalt selgitama , aitama lähemale jõuda lahenduseni , mida Zeman nii kaua jahtis . </s> </p>
<p> <s> Sarviku sarved põrutasid kaks naist vastu puud oimetuks ja kolmas rappus ja tükeldus vastu elaja okkalist selga . </s> <s> Zeman ei tundnud südametunnistuspiinu , sest teadis , et need naised pole enam päriselt inimesed . </s> <s> Nende saatus oli olla välja valitud ühes julmas mängus ja mitte Zeman polnud seda algatanud . </s> <s> Sekkumine Capaneusi iseeneslikku arengusse oli alanud juba ammu , juba siis , kui siit viidi ningod . </s> <s> Ohjaa , see kõik oli alanud juba nii ammu ... </s> </p>
<p> <s> Estrada peitis pea kätesse . </s> <s> " Miks , Bent , miks ? </s> <s> Miks nad peavad surema ? " </s> </p>
<p> <s> " On sul neist kahju ? " </s> </p>
<p> <s> " Nad on ju inimesed . </s> <s> Miks nad peavad sinu pärast surema ? " </s> </p>
<p> <s> Sarv puuris esimese naise rinnakorvi läbi ja heitis ta siis eemale hinge vaakuma . </s> <s> Esijäsemetaga hüppas sarvik järgmise peale , kui kolmanda õngitses uuesti sarve otsa . </s> <s> Zeman keskendas oma tähelepanu surevale naisele . </s> </p>
<p> <s> " Nad pole inimesed , Lin . </s> <s> Sa oleks pidanud seda isegi taipama . </s> <s> Inimestel , ja ka Capaneusi inimestel , pole hingi , kes kehast surmahetkel taevasse tõusevad . </s> <s> Pole kunagi olnud ega saagi olema . " </s> </p>
<p> <s> " Miks nad pole enam inimesed ? " </s> </p>
<p> <s> " Hiljem , Linne , hiljem ! " </s> </p>
<p> <s> " Aga nad ju piinlevad ! " </s> </p>
<p> <s> " Piinelgu ! " </s> </p>
<p> <s> Ta tundis , kuidas Estrada võpatas , tüdruku silmad klaasistusid ja väriseva käega haaras ta Zemani õlast . </s> </p>
<p> <s> " Näed , Bent , vaata ! </s> <s> Vaim ! </s> <s> Ma ei taha seda enam näha ... " </s> </p>
<p> <s> Zeman vaatas ... </s> </p>
<p> <s> ... ja ei näinud midagi . </s> </p>
<p> <s> Moonutatud keha lebas rohul , ei tõmmelnud enam , kuid rohkem ei näinud Zeman mitte kui midagi . </s> </p>
<p> <s> " Kus , Lin ? " </s> </p>
<p> <s> " Seal , okstes . </s> <s> Vaata siis ometi ! " </s> </p>
<p> <s> Aga Zeman ei näinud . </s> </p>
<p> <s> " See on nii ilus ja ülev , samas ka võigas ja vastik , " sosistas tüdruk . </s> <s> " Midagi meeletult ebainimlikku . " </s> </p>
<p> <s> Zeman ei näinud midagi . </s> <s> Aga kui seal oligi midagi näha , siis kõik , mis sellest nägemusest inimene kunagi teada võis saada , pidi nüüd olema Azarjani arvutites , viimse nanoühikuni defineeritud , laheterdatud ja tõlgitud . </s> </p>
<p> <s> Dhaka 45. </s> <s> Ardaman ; kell 12.47 </s> </p>
<p> <s> Miks ta polnud ennast odooriga " nähtamatuks " teinud ? </s> <s> Miks ta ei asetanud väikest sensorit ninasõõrmesse ega kinnitanud odooriampulle oma kehale ? </s> <s> Oli ta liialt uskunud oma võimetesse , usaldanud laserrelva või lihtsalt unustanud ? </s> <s> Oli see erutus Robinson1-st , oli see kogu olukorra ebaharilikkus ? </s> </p>
<p> <s> Ükshaaval , nagu slaidid ekraanil , tiksusid Dhaka ette kaadrid toimunust . </s> <s> Ta haistis ja tajus toimuvat mingi täiesti haiglase ülitähelepanuga , see vajutas pildid igaveseks tema mällu ja kummitas unetutel öödel . </s> <s> Kuid osad seigad said talle alles tõeliselt selgeks peale Zemani aruannet ... </s> </p>
<p> <s> Ta oli kuulnud hääli ja need hääled olid tõelised , ei tulnud Zemani paigaldatud imetillukestest valjuhäälditest . </s> <s> Hääled said kuuluda ainult raevuhoos märatsevale sarvikule ja tema ohvritele . </s> <s> Selsamal hetkel oli Dhakale meenunud odoor , ta haaras püstoli ja seadistas selle kaitsvale laengule . </s> </p>
<p> <s> Ta ei teadnud , mis mängu Zeman mängis , kuid ainus oletus , mis talle pähe kargas , oli see , et sarviku ohvrid on Foogt ja Estrada . </s> <s> Ja seetõttu ei saanud põgenemisest olla juttugi ! </s> <s> Kui temale oli määratud Foogt päästa , siis paremat päeva jätku oli raske soovida . </s> <s> Iseasi , kas on veel midagi päästa . </s> </p>
<p> <s> Dhaka astub põõsastikust välja välule , kükitab laskeasendisse . </s> <s> Silmanurgas tabab ta enda poole liikumas ja välgahtamas midagi rohelist ja tabamatut , kuid ei jõua sellele rohkem tähelepanu pöörata . </s> <s> Enda ees aga näeb ta , et sarviku ohvriks polnud mitte Zeman ja Estrada , vaid õnnetud koopainimesed . </s> <s> Aga juba on hilja . </s> <s> Teda ei kata kaitsev odoor ning sarvik on teda haistnud . </s> <s> Loom pöörab pead . </s> <s> Loom näeb teda . </s> </p>
<p> <s> Korraga tunneb Dhaka veidrat peapööritust , pehme kuid tugev löök teadvusesse varjutab kõik muud aistingud . </s> <s> Miljonid tähed kumavad ta ümber , aeg ja ruum on kaotanud tähenduse ... </s> <s> Aga siis on ta jälle välul tagasi ja saab aru , et see on esimene kord , kui ta on mittesekkumist rikkunud . </s> <s> Ta ei jõua selle üle pikemalt järele mõelda , ainult seda ta teab , et talitas nii Foogti elu päästmise nimel . </s> <s> Sõrm tunneb jahedat plastikut , sarviku pähe tekib õrnroosa valgustäpp . </s> <s> Sihik on paigas , laeng on doseeritud . </s> <s> Nüüd peaks ta päästikule vajutama , kuid ei tee seda , sest vasakult kerkib põõsastest Foogti pea ja karjub talle midagi . </s> </p>
<p> <s> " Tagasi , Dhaka , põgene , ma käsin ! " </s> <s> Veel üks pea kerkib puhmastikust ja see kuulub Estradale . </s> </p>
<p> <s> Hetk viivitust ja rohkem polnud sarvikule tarvis . </s> <s> Juba sööstab ta Dhaka poole , kes tahab olla külmavereline kui kikiimora , aga pole seda ja vajutab päästikule hoolimatult , sest sihik on looma liikumisega paigast nihkunud . </s> <s> Odoorlaeng vihiseb sarvede vahelt läbi . </s> </p>
<p> <s> Automaatselt muudab ta laengut , enam pole aega odooriga jännata , sõrm tegutseb kiiresti . </s> <s> Ja nüüd tulistab ta uuesti ning seekord tabab . </s> <s> Loom möiratab , tõuseb tagajalgadele , ning tema sarved rebivad puuoksi . </s> <s> Laserlaeng on läbistanud sarviku parema külje , see veritseb , kuid sarvik ei peatu , sest ta tunneb oma ründaja lõhna ja hüppab tagajalgadelt edasi . </s> </p>
<p> <s> Aga siis hüppab keegi teine Dhaka peale , vuhiseb läbi õhu , olles sooritanud ilmselt oma elu pikima rabamishüppe . </s> <s> See on Estrada , kes tahab kaitsetu Dhaka matta puhmastikku ja oma kaitsva odoori alla . </s> <s> Tüdruk oli arvestanud ilmselt õigesti , et enam ei jõuaks Dhaka sarvikut tappa , enne puuriksid raevunud looma sarved ta läbi . </s> <s> Kukkudes lööb ta kõvasti pea , kaotab relva ja tal on väga valus . </s> </p>
<p> <s> Sarvik on vaid haavatud ja oma rünnakuiha veel mitte täielikult rahuldanud . </s> <s> Loom on ikka veel enda jaoks piiramisrõngas , on haavatud ja otsib järgmist ohvrit . </s> </p>
<p> <s> Dhaka näeb , kuidas Estrada tõstab tema rinnalt oma pead ja vaatab ettevaatlikult ringi . </s> <s> Korraga on tüdruk talle nii lähedal , et Dhaka sooviks unustada oma operatsiooni , rebida endalt kaitseturvis ja kaduda pikkadeks tundideks sooja ihulisse unistusse . </s> <s> Ta tahab siit ära , tahab oma päästja kuuma embusesse . </s> </p>
<p> <s> Korraga taipab Dhaka , et nüüd on nad Estradaga mõlemad relvitud ja tüdruk otsib tema kukkunud laserpüstolit , sest sarvik sööstab edasi ja vältimatult ründaks ta kohe põõsast , kus Foogt ja Estrada end varjanud olid . </s> </p>
<p> <s> Kuid Foogt teab seda , lehtede varjust puurib järgmine laserkiir looma pähe verise kanali ja veel kohutavamad valumöirged lõhestavad ürgmetsa . </s> <s> Sarvik langeb ja tõmbleb agoonias , kuid tema karjed ei vaibu ja neis on midagi liiga kurjakuulutavat . </s> <s> Zeman tõuseb , ta käes on laserpüstoli asemel nüüd hoopis amb ja ta saadab kiiresti kaks pikka noolt sarviku silmadest ajju . </s> <s> Veel vähkreb loom , kuid siis ta lõtvub . </s> <s> Dhaka teab , et millegipärast oli Foogtile looma surmamine ammu läbi tähtsam kui laseri läbi . </s> </p>
<p> <s> " Cinni , oled sa haavatud ? " küsib Estrada . </s> </p>
<p> <s> Ei , ta ei ole . </s> </p>
<p> <s> " Miks sa siia ilmusid ? " prahvatab Estrada . </s> </p>
<p> <s> " Foogt kohe Pesasse , " meenub Dhakale . </s> <s> Aga Foogt uurib eemal lamavat sarviku laipa ja ei kuule neid . </s> </p>
<p> <s> " Miks sa tulid , sa rikkusid kõik ära ! " on Estrada nördinud . </s> <s> " Sinu pärast tuli sarvik tappa . " </s> <s> Dhakale ei meeldi , kui temaga sellisel toonil räägitakse . </s> </p>
<p> <s> " Sa lollpea , " sisistab ta . </s> <s> " Ta ju kasutab sind ära , nagu ta alati kõigiga teeb . </s> <s> Pani sind endasse armuma . </s> <s> Kuidas sa küll aru ei saa ? " </s> <s> Estrada kahvatab vihast , kuid nüüd tuleb Zeman nende juurde , põlvitab Dhaka kohale ja saadab valveohvitserile samuti kurjakuulutava pilgu . </s> <s> Ilmselt ka ütleb Foogt midagi vihaselt , kuid enne kui Dhaka jõuab ennast õigustada , sööstab Estrada sarviku kõrvale ja tõstab maast Dhaka laserpüstoli . </s> </p>
<p> <s> " Mis on , Lin ? " pärib Zemani hääl . </s> <s> Dhaka tahab ennast jalule ajada , kuid tal on väga valus . </s> </p>
<p> <s> " Robinson1 , Foogt ! " pomiseb Dhaka , sest ta peab midagi ütlema , et oma abitut seisundit ja äkilist siiailmumist põhjendada ning Zemani viha leevendada . </s> <s> Dhaka pärast rikuti mittesekkumist ning tal peab selleks kuradima hea põhjus olema . </s> </p>
<p> <s> Foogt tardub seda kuuldes . </s> <s> Estrada seisab keset välu , suunates laserpüstolit ühest suunast teise . </s> <s> Midagi on Estrada kuulnud , midagi ärevusttekitavat . </s> <s> Kuid samas kuuleb Dhaka ka ise seda , mida sureva sarviku möirged ennist summutanud olid . </s> <s> Jälle kriiskavad röhatused ja trampimine . </s> <s> Veel üks sarvik ! </s> </p>
<p> <s> " Me tapsime ju tiine emase ja kogu aeg kutsus ta oma isast appi , kuidas te sellest aru ei saanud ? ! " karjub Dhaka . </s> </p>
<p> <s> Võsa ragiseb ja nüüd tunneb isegi Dhaka , et läheneva looma möirged on teise tooniga , teise vihaga . </s> <s> Väga äkki ilmuvad puude vahelt kaks luukollast sarve , ogaline kärssnina ja punakad silmad . </s> </p>
<p> <s> Pea seisatub hetkes , kuid märkab siis surnud emast . </s> <s> Veel üks ahastusmöiratus lõhestab metsakoha ja siis sööstab sarvik paigalt . </s> <s> Otse Dhaka ja Foogti peale , kes tõstab ammu . </s> </p>
<p> <s> " Beeeent ! " </s> <s> See on Estrada hääl , milles kõlab samasugune ahastus ja hirm kui sarviku omaski . </s> <s> Tüdrukul on laserpüstol ja Foogtil amb . </s> <s> Veel ühe hüppe teeb Estrada ja nüüd on ta Foogti ja sarviku vahel . </s> <s> Meetrid muutuvad venivate kümmendiksekundite jooksul hirmpikaiks , kui Dhaka näeb , kuidas Estrada tulistatud laserkiired isase pea lõhestavad ; ta näeb seda maailma aeglaseima sekundi jooksul ja oma kehaga Foogti varjanud tüdrukust tungib pikkamööda läbi just sama tormanud looma sarv ja Estrada naelutatakse maa külge . </s> </p>
<p> <s> Zemani laserkiired eemaldavad samal ajal sarviku pea keha küljest ja Estrada mattub verdpurskava kuhila alla . </s> </p>
<p> <s> Järgmine pilt . </s> <s> Foogt on lausside sisse lülitanud ja saatnud kirurgiadilloni järele , iseenesest pole ju tüdruku parema rinna läbistanud sarve tekitatud haav eluohtlik , kuid ilmselt on Estrada ka saanud muid vigastusi ja tal on sisemised verejooksud . </s> <s> Nad ei tohi sarviku pead haavast välja tõmmata — niipalju nad teavad . </s> <s> Estrada on üleni verine , sest teda matvast peast immitseb veel verd ja igasugu muud sodi , kuid tüdruk hingab veel ja avab silmad . </s> </p>
<p> <s> " Bent , " kuuleb Dhaka imenõrka sosinat . </s> </p>
<p> <s> " Ära räägi ! " vastab Foogt ja hoiab keskendunult oma kätt Estrada laubal . </s> <s> " Kohe jõuab kirurgia . " </s> </p>
<p> <s> " Kas me ... kas me tegime seda oma laste nimel ? " sositab Estrada siiski . </s> <s> Tema silmad on avatud , kuid Dhaka kahtleb , kas tüdruk näeb midagi , sest tema nägu on üleni verine . </s> <s> Kuid isegi kui näeks , näeks ta enda kohale kummardumas kolme nägu , kellest vähemalt üks on tema mõrtsukas . </s> </p>
<p> <s> " Jah , loomulikult , Lin . </s> <s> Oma laste nimel . </s> <s> Aga ära väsita ennast , kohe ... " </s> </p>
<p> <s> " Sarvik ka ... laste eest . </s> <s> Kõik , alati laste nimel ... " </s> </p>
<p> <s> " Ta on nüüd surnud . " </s> </p>
<p> <s> " Ma ... tahan ... sulle veel ... tantsida ... " </s> </p>
<p> <s> " Sa jõuad seda , puhka ! " </s> </p>
<p> <s> " Me ... tantsime koos , Bent , eks ? " </s> </p>
<p> <s> " Me tantsime veel palju-palju ... </s> <s> Kõiki Kastiilia tantse , kallis . " </s> </p>
<p> <s> " Kas ma ... jään ellu ? " </s> </p>
<p> <s> " Muidugi jääd sa ellu ! " </s> <s> Dhaka kuuleb dilloni vuhinat , mis otsib maandumispaika ürgmetsa . </s> </p>
<p> <s> " Tantsida ... sinuga ... kaua-kaua ... " </s> </p>
<p> <s> Need olid Vaatleja Linne Estrada viimased sõnad . </s> </p>
<p> <s> Estrada lamas dillonis klaasist kirurgiaboksis ja tema eest hoolitsesid arvutid ja neid juhendav dokor Zin , kuid viimasel oli ravikuuris väike osa . </s> <s> Arsti esimene pilk Estradale ei kuulutanud midagi head . </s> <s> Lend Pesasse kestis 25 minutit . </s> <s> Konservatooriumi eraldusmärkidega dilloni ilmumine taastas aga pisut Dhaka enesekindlust . </s> </p>
<p> <s> " Azarjanil on Robinson1 , " ütles Dhaka lihtsalt sellepärast , et midagi öelda . </s> <s> Nad istusid dilloni reisjatekambris . </s> </p>
<p> <s> " Kus ? " küsis Foogt pilku tõstmata ja oma põlvedel lebavaid veriseid käsi silmitsedes . </s> </p>
<p> <s> " Kosmoses . </s> <s> Rohkem ma ei tea . </s> <s> Miks sa seda tegid , Foogt ? " </s> </p>
<p> <s> " Mida ? " </s> </p>
<p> <s> " Miks te alla läksite , milleks need pettehääled , kogu see etendus ? </s> <s> Azarjan ütles , et jahid mingit energiavoogu ? " </s> </p>
<p> <s> " See pole sinu asi . </s> <s> Veel . </s> <s> Praegu mitte . " </s> <s> Aga Zeman ei olnud enam tige . </s> </p>
<p> <s> " On küll . </s> <s> Sul on vaja erivolituste tunnistajat . </s> <s> Oleta , et Estrada sureb ! </s> <s> Siis olen mina sinu tunnistaja . </s> <s> Sa võid mind kasutada . </s> <s> Kuid mitte nii muidugi , nagu seda vaest tüdrukut . " </s> </p>
<p> <s> Zeman ei vastanud . </s> <s> Dhaka nihkus talle lähemale ja pani käe Foogti õlale . </s> </p>
<p> <s> " Sul on praegu raske , ma saan aru . </s> <s> Kuid mõtle loogiliselt ! </s> <s> Side ja kaamerad olid maas . </s> <s> Peale minu pole sul kedagi , kellele Estrada surma uurimisel toetuda ... " </s> </p>
<p> <s> " Linne jääb ellu ! " põrutas Zeman pilku tõstes . </s> </p>
<p> <s> " Vaevalt . </s> <s> Vaata kirurgiaarvuteid . </s> <s> Nad peaksid juba praegu talle uut sisikonda siirdama , aga nad ei tee seda . </s> <s> Hilja on juba ... </s> <s> Nad hoiavad teda lihtsalt nii kaua elus , kuni saavad . </s> <s> See ei kesta üle paari tunni . </s> <s> Ma olen meditsiini õppinud , Foogt . " </s> </p>
<p> <s> " Ta jääb ellu . " </s> </p>
<p> <s> " Aga oletame , et ei jää . </s> <s> Mis siis ? </s> <s> Kes kinnitab sinu sõnu toimunust ? </s> <s> Aitab põhjendada erivolituste kasutamist ? </s> <s> Ma pean teadma , mida te tegite . </s> <s> Ja selleks , et mind usaldada ja panna mind sind aitama , ei pea minuga magama ega mind " õnnelikuks tegema " . </s> <s> Pealegi ei taha ma sinuga magada . " </s> </p>
<p> <s> Dillon jõudis välja metsavööndist ja alustas tõusu Mõõkkaljude hambulise pinna kohal . </s> <s> Pesa ehitamise ajal oli valitud talle kõige ligipääsmatum koht kaugel kaljulademete taga . </s> <s> Süstikutele uuristati kiired ekspresskanalid , vähekasutatav ja peaaegu keelatud dillon pidi sakiliste tippude vahel ise tee leidma . </s> </p>
<p> <s> " Sa võrgutasid selle lihtsameelse tüdruku , sest sellist kaaslast oli sinu plaanidele vaja . </s> <s> Asi oli seda lihtsam , et Estrada oli sinusse niigi armunud , " jätkas Dhaka . </s> <s> " Sul oli plaanis mingi mittesekkumise koha pealt kahtlase väärtusega operatsioon . </s> <s> Ma ju tean , kui hästi sa valdad peent psühholoogilist mõjutamist . </s> <s> Räägitakse , et vanasti olid sa luuraja ... </s> <s> Oli vaja kedagi , kes oleks hea Vaatleja ja Capaneusiga tuttav ja kel oleks juba mõni patt hingel , millist sa siis oleksid aidanud sirgeks rääkida . </s> <s> Sul oli tarvis ustavat orja , keda ka sina usaldaksid . </s> <s> Kes kinnitaks kõike , mida sa räägid . </s> <s> Ja kui midagi untsu läheb , oleks sa Estrada pähe istutanud toimunust vajaliku versiooni . </s> <s> Sa ei hoolinud temast , aga Estrada päästis su elu . </s> <s> Ja minu oma ka . </s> <s> Aga ka mina võin sinu versiooni kinnitada . </s> <s> Pealegi nüüd tuleb mul tunnistada niikuinii . " </s> </p>
<p> <s> Zeman vaatas kirurgiasektsiooni poole ja ohkas . </s> <s> Doktor Zin istus mureliku näoga arvutite hoolealuse kõrval ega otsinud dilloni reisijatega silmsidet . </s> </p>
<p> <s> " Kui asteroide ei hävitata , alustataks kiiresti Pesa evakuatsiooniga , " sõnas Zeman lõpuks . </s> <s> " Liiga palju saladusi jääks Capaneusile maha . </s> <s> Saladusi Suurest Tundmatust . </s> <s> Heal juhul jäetaks pisut monitooringseadmeid . </s> <s> Aga mul oli tarvis teada nende ärakäijate saladust . </s> <s> Sa ei tea , et Linne nägi midagi , mida ta pidas nende vaimudeks . " </s> <s> Ja Zeman rääkis Dhakale , mida Estrada oli näinud . </s> <s> Foogti hoolikalt valitud sõnad tekitasid aga Dhakas veelgi rohkem küsimusi . </s> </p>
<p> <s> " Miks sa lausside välja lülitasid , ja kaamerad ? </s> <s> Ahjaa , kujutan ette . </s> <s> Kahtlaselt lähedal mittesekkumise piirile . </s> <s> Erivolitusi millega põhjendad ? " </s> </p>
<p> <s> " Eksperiment , Foogtil on selleks õigus . </s> <s> Estrada raporti alusel võis joonistada üsna korralikult uduse pildi sarviku segiminekust . </s> <s> Mul on võimalik neile ette sööta variant , et kommunikatsioonide väljalülitamine oli tingimata tarvilik . " </s> </p>
<p> <s> " Aga tegelikult ? " </s> </p>
<p> <s> " Aga tegelikult ei saanud ma lasta näha , mida me tegelikult all tegime . </s> <s> Võis minna üsna täbaraks ... </s> <s> Kuigi ka Azarjan arvas , et mida vähem segavaid laineid , seda paremini suudavad tema poisid asjaga tegelda . </s> <s> Oli vajalik , et side oleks maas . " </s> </p>
<p> <s> " Kaamerapildi asemel Estrada kinnitused , et tegutseti hädaolukorras ... </s> <s> Saan aru . </s> <s> Mis need vaimud siis ikkagi on ? " </s> </p>
<p> <s> " Sõltub sellest , mida Azarjan nüüd kinni püüdis . " </s> </p>
<p> <s> " Ma ei mõista . " </s> </p>
<p> <s> " Ka Estrada ei teadnud . </s> <s> Minagi ei teadnud . " </s> </p>
<p> <s> " Nüüd tead ? " </s> </p>
<p> <s> " Ma pidin neid nägema , saad aru . </s> <s> Või nägema , et ei näe . </s> <s> See võis olla sama oluline . </s> <s> Ja nende ärakäijate olek ning marsruut oli ikka väga kummaline . </s> <s> Kui Estrada oma esimesest kogemusest rääkis , hakkas mul midagi haakima . </s> <s> Siis püüdis Azarjan kinni tundmatu transmissiooni . </s> <s> Kõigi nende asjade sündmuspaik langes kahtlaselt kokku . </s> <s> Siin võis olla side . </s> <s> Side Suure Tundmatu ja vaimude vahel ... " </s> </p>
<p> <s> " Kas sa siis nägid vaime ? " </s> </p>
<p> <s> " Ei , ja seegi on väga tähtis ... " </s> </p>
<p> <s> Zeman ei jõudnud lõpetada . </s> <s> Doktor Zin tuli kirurgiasekstioonist välja . </s> <s> Dhakale paistis , et arsti silmad olid märjad , tema selja tagant kostus kirurgiaarvutite monotoonset piiksumist . </s> <s> Zin vaatas Foogtile otsa ning noogutas nukralt . </s> </p>
<p> <s> Aga siis nägi Dhaka , kuidas klaaskupli alt , kus lebas surnud Estrada , eraldus heleroheline läbipaistev valgusekeha , triivis lainetades läbi dilloni ja kadus aeglaselt läbi plastikalumiiniumist välisseina Capaneusi taevasse . </s> </p>
<p> <s> Bent vris Zeman 45. </s> <s> Ardaman ; kell 19.02 </s> </p>
<p> <s> Kaugnõupidamine Konservatooriumiga . </s> </p>
<p> <s> Nüüd siis neljas Pesa ajaloos ja Zeman ei teadnud , mitu võiks veel järgneda . </s> <s> Givi ibis Bach istus maailmade kaugusel ja tema näost oli näha , et Majesteedi eriesindaja oli poole öö pealt üles aetud . </s> </p>
<p> <s> Pesa sidesaalis olid Zeman ja Azarjan . </s> <s> Lilkuse oli Zeman jätnud ukse taha , sest ta ei kavatsenud väärtuslikku aega raisata viimase heietustele . </s> </p>
<p> <s> " Robinson1 , surmajuhtum ja mittesekkumise rikkumine on teemad , nii ma saan aru , " kostis nendeni ibis Bachi unine hääl . </s> <s> " Praegu ainult Robinson1 , tehke lühidalt ja konkreetselt ! " </s> </p>
<p> <s> Azarjan klõbistas klahvidega ega vaadanud Zemani poolegi . </s> <s> Kui hädasignaal Capaneusi pinnalt oli Pesas tekitanud häireolukorra ja kui dillon välja lendas , oli insener kohe arvanud , et tuuakse Estradat . </s> <s> Pesakondsed olid saabujad vastu võtnud haudvaikuses . </s> <s> Keegi ei teadnud , mis oli toimunud . </s> <s> Teati vaid , et kõik andurid , vaatlusseadmed ning lausside olid välja lülitatud , ekspeditsioonid tagasi kutsutud ja Foogt oli kellelegi midagi põhjendamata alla läinud . </s> <s> Kui tüdruku konteineris surnukeha dillonist välja toimetati , astus Azarjan vaikides selle juurde , sulges silmad , et varjata tikkuvaid pisaraid . </s> <s> Estrada lamas klaaskirstus , tema nägu oli kahvatu ja tardunud . </s> </p>
<p> <s> " Lumivalgeke , minu lumivalgeke , " oli Zeman kuulnud Azarjani pomisemas . </s> <s> Nüüdsest vihkas Azarjan Zemanit . </s> <s> Ta nõudis insenerilt vaid selgitust Robinson1 kohta . </s> </p>
<p> <s> " Saadame teile nüüd faili meie observatooriumi ja " Vituse " ühisest seirest , " teatas Zeman . </s> <s> " Järeldusi tehke ise . " </s> </p>
<p> <s> " Ma ei hakka praegu midagi järeldama , " kuulutas ibis Bach tülpinult . </s> <s> " Teatage lühidalt , milles asi ! " </s> </p>
<p> <s> " Robinson1 on Konservatooriumi kutsungkood inimkonnavälise mõistuse ilmnemise kohta ... " </s> </p>
<p> <s> " Tean ! </s> <s> Kuidas ja kus see mõistus ilmnes ? " </s> </p>
<p> <s> " Teile saadetav fail näitab Capaneusi ähvardanud asteroidide hävitamist , " ütles Zeman väga aeglaselt ja rõhuga . </s> <s> " Nagu väidab meie tehnikkond ning nagu ilmneb ka ekraanilt , on tehtud seda viisil , mis on inimkonnale võimatu . </s> <s> Neid asteroide , mis hävitanuks elu Capaneusil , ei ole enam . </s> <s> Tehnilistesse ja astronoomilistesse üksikasjadesse ma ei lasku . " </s> </p>
<p> <s> Vaikus Terranooval . </s> <s> Oli näha , et ibis Bach pidas kellegagi nõu ja uuris tähelepanelikult kuvatavaid andmeid . </s> <s> " Keegi tulistas nad sodiks ? " kostus siis tema vapustatud hääl . </s> </p>
<p> <s> " Ja veel kuidas ! </s> <s> Kuigi küsimus pole selles . </s> <s> Obsi andmete kohaselt on põhiline probleem selles , kust ta seda tegi . " </s> </p>
<p> <s> " Kustkohast siis ? " </s> </p>
<p> <s> " Azarjan ütleb , " vastas Zeman . </s> <s> Ta pidi kuidagi vapustatud inseneri oma poolele tagasi võitma , kuigi teadis , et Estrada surmas jääb Azarjan teda alati süüdistama . </s> </p>
<p> <s> Azarjani hääl oli kalk ja külm . </s> <s> " Asteroidi , mis esimesena oleks pidanud Capaneusi pinnale laskuma , ei ole enam . </s> <s> Selle hävitas plasmakiir , mis tuli tühjusest . </s> <s> Teisisõnu — nii kaugelt , et seda pole võimalik tagasi jälitada . </s> <s> Laeng oli nii võimas ja intelligentne , et lasi puruks kõigepealt asteroidi enda ja siis ükshaaval kõik kamakad . </s> <s> Mitte ükski meile teadaolev tehnoloogia ei suuda saata niivõrd võimast energialaengut läbi tühja ruumi . </s> <s> Tehnilised andmed leiate failist . </s> <s> Aga seejärel tulistati olematuks veel kõik viis asteroidi , mida " Vituse " obs avastas . </s> <s> Kõik . " </s> </p>
<p> <s> " Kujundlikult öeldes , " lisas Zeman , " tehti seda kõike nii , nagu meie ajaksime moskiitosid käeviibutustega eemale . </s> <s> Inimkond ei suudaks niivõrd võimsat tehnoloogiat praegu endale isegi ette kujutada . </s> <s> Lühidalt — me oleme pääsenud . </s> <s> Ja ma arvan , et seda kõike tegi Suur Tundmatu , kes on Capaneusi ammusest ajast jälginud . </s> <s> Kõigepealt viidi siit ningod , et mõlemad planeedi mõistuslikud rassid säiliksid . </s> <s> Mäletate , et kaljujooniste järgi pidasid inimesed ja ningod sõdu , mis oleks paratamatult lõppenud ningode hävitamisega . </s> <s> Ma tean , et seda pole tõestatud ja tegemist on väikse akadeemilise grupi versiooniga , kuid kui see tõsi on , siis sekkumine Capaneusi loomulikku arengusse on juba aset leidnud . </s> <s> Ja sekkumine nüüd ka astronoomilisse paratamatusesse . </s> <s> Capaneusil on omad jumalad olemas . " </s> </p>
<p> <s> Dhaka 1. </s> <s> Nefriit ; kell 25.32 </s> </p>
<p> <s> Õrnalt mulksuv vannivesi oli soe ja meeldiv , veealused joad masseerisid pehmete voogudega nende kehi . </s> <s> Dhaka vaatas , kuidas Zemani pea teises vanni otsas vee alla kadus ning mehe õhumullid tiksusid viie minuti jooksul korrapäraselt veepinnale . </s> <s> Ta ei teinud märkamagi , et seejärel veest väljakerkinud Foogti nägu oli pingutusest sinine ja silmad punnis . </s> </p>
<p> <s> " Tubli , väga tubli . </s> <s> Mina niikaua ei suudaks . " </s> </p>
<p> <s> " Nojah , sa oled kõigest Asefoogt . </s> <s> Ma ei lubaks sul mind lüüa . " </s> </p>
<p> <s> " Vastik elajas ! " </s> <s> Dhaka pea sukeldus vee alla ja ta kergitas oma ümaraid rindu nii , et ainult kõvenenud nibud pisikeste iharate saartena paistsid . </s> </p>
<p> <s> " Kolm minutit viisteist sekundit ! " kuulutas Zeman kiretult , kui Dhaka taas õhku ahmides pinnale tõusis ja oma kaunist blondiinipead raputas . </s> <s> " Rohkem , kui ma arvasin . </s> <s> Muuseas , sa oled näost sinine kui koolnu . " </s> </p>
<p> <s> Vann asus Zemani ruumide tagakambris , oli väga suur , sest mõeldud kahele inimesele . </s> <s> Zeman oli viimased kolm päeva , pärast naasmist Capaneusi pinnalt , veetnud suurema osa ajast sideruumis Konservatooriumiga ühenduses olles . </s> <s> Dhakat polnud ta sinna lubanud , kuid viimane teadis , et " Vituse " ja Pesa ühisseire tulemusel oldi jälgitud meeliülendavaid pilte kõigi asteroidide hävitamisest , mis lähimate milleeniumide jooksul võiksid Capaneusi ohustada . </s> <s> Keegi ei teadnud , kust need plasmakiired tulid või kes neid saatis . </s> <s> Kuid Capaneus oli päästetud . </s> </p>
<p> <s> Asefoogti Cirnetta Dhaka oli Zeman vabastanud kõikidest kohustustest , peitnud ta kolmeks päevaks sinna , kust keegi teda ei otsi — see tähendab oma ruumidesse . </s> <s> Ja seal oligi Dhaka puhanud , lugenud kõikvõimalikku kirjandust asteroididest ja Suurest Tundmatust ning mõelnud , kas ta laseb end Zemanil voodisse viia või mitte . </s> <s> Kolmanda päeva õhtul — selle päeva , mil Estrada surnukeha külmutati biokirstu ning saadeti kosmosesüstikuga Capaneusi orbitaaljaama , kust see hiljem " Vitusega " lähima ruumiterminali poole suundub — lubas ta ennast mullivanni viia . </s> <s> Ja ei kahetsenud seda . </s> <s> Siiamaani . </s> <s> Nende päevade jooksul oli ta Foogti vähe näinud , kuid tundis , kuidas nad isegi kohtumata üksteisele lähedasemaks muutusid . </s> <s> Neil harvail hetkil , mil Zeman oma ruumides viibis , ei rääkinud nad kordagi Estrdada surmast , sarvikust ega " vaimudest " . </s> <s> Ja Dhaka teadis , et Foogt lasi tal kõik rahulikult läbi mõelda , sest mõelda tuli tal palju . </s> </p>
<p> <s> Nüüd tõusis Dhaka oma paljast ihu häbenemata vannist , läks külmkapi juurde ning tõi mõlemile jääkülma jõhvikamahlakokteili . </s> <s> Kapi kallal askeldades nautis ta oma mõningaseks üllatuseks Zemani pilku oma vett tilkuval kehal . </s> </p>
<p> <s> " Oled sa neile ... </s> <s> Estradast ja minust rääkinud ? " küsis ta taas vanni sulpsatades ja Foogtile klaasi ulatades . </s> </p>
<p> <s> Zeman jõi ja raputas pead . </s> </p>
<p> <s> " Ja ei räägigi ? " </s> </p>
<p> <s> " Et te olevat näinud surmahetkel kehast väljuvaid vaime ? " </s> <s> Foogt pani klaasi vanniservale ja limpsis meelalt jõhvikamahlaseid huuli . </s> <s> " Ilma igasuguse tehnilise tõestuseta , kuigi kogu Azarjani seiresüsteem üritas sedasama asja näha ja ei püüdnud kinni mitte energiavoo poegagi ! </s> <s> Ma olen Konservatooriumi juba niigi ummistanud oma teooriatega . </s> <s> Mulle aitab ! " </s> </p>
<p> <s> " Aga see on ju tõsi ja sa tead seda . " </s> </p>
<p> <s> " Ma tean nii mõndagi . </s> <s> Kuid kõigepealt peame me leidma sidekeskuse Mõõkkaljudes . </s> <s> Ma usun , et see on kuskil lõpmatutes koopasügavustes asuv sümfooniaorkester . </s> <s> Ja me peame sinna kaamerad üles seadma . </s> <s> Võib-olla peame ootama , kuni sina sinna teele asud . " </s> </p>
<p> <s> Ka selle tõdemuseni oli Dhaka jõudnud . </s> <s> Ükskord peab ka tema teele asuma iidsesse sidekeskusesse Capaneusi kaljude vahel , et oma uutele isandatele ette kanda . </s> </p>
<p> <s> " Kas ma võiksin Capaneusilt lahkuda ? " esitas ta küsimuse , mis oli teda painanud sellest hetkest saati , mil tema ainsana oli kirurgiadillonis näinud Estrada kehast eralduvat helekasrohelist vaimu ja ta oli sellest Foogtile karjunud , kuid too oli ainult hüsteeria äärel viskleva Dhaka oma käte vahele võtnud ja kõvasti vastu rinda surunud . </s> <s> Foogt ei näinud Estrada vaimu . </s> </p>
<p> <s> " Keegi ei saa sind takistada , " vastas nüüd Zeman . </s> <s> " Iseasi , kas sa tahad ja julged seda . " </s> </p>
<p> <s> " Ma ei julge siin istuda ja oodata , millal ... " </s> </p>
<p> <s> Zeman libistas end Dhakale vee all lähemale , asetas oma jalad tema puusadele ja põimis käed ümber piha . </s> </p>
<p> <s> " Sa nüüd aru , Cirnetta , et sa oled ainus , kelle kohta ma kindlalt tean . </s> <s> Neid võib siin olla veelgi , kuid seda on võimatu tõestada . </s> <s> Sina võid olla ainuke võti Suure Tundmatu lahendusele ... " </s> </p>
<p> <s> " Kas sa sellepärast võrgutasidki Estrada , et kunagi oli tema ainuke lahendus ? " </s> <s> Dhaka muigas , kuid heasoovlikult . </s> </p>
<p> <s> " Ma ei võrguta sind . </s> <s> Ega varja ka , et ma ei tahaks , et sa täna koju läheksid . </s> <s> Aga Estrada ... </s> <s> Ta tuli ja ütles , et nägi vaime . </s> <s> Vaime , mis eraldusid surmahetkel kehadest , kes olid käinud kuskil tundmata kohas . </s> <s> Ma ei teadnud , mida see tähendab , kuid teadsin , et vaime pole olemas . </s> <s> Kummaline oli ka see , et Estrada neid nägi . </s> <s> Siis tuli see veider transmissioon , mille Azarjan kinni püüdis . </s> <s> Ja mulle meenus seletamatu sümfooniaorkester . " </s> </p>
<p> <s> " Ja siis sa juba teadsid ? " </s> </p>
<p> <s> " Ei , veel mitte . </s> <s> Kuid ma arvasin . </s> <s> Mis siis , kui need vaimud on Suure Tundmatu poolt siia planeedile maha jäetud energeetilised vahimehed , kes on istutatud meile tundmatul moel inimeste sisse ja talletavad endasse igasugust informatsiooni ? </s> <s> Mis siis , kui keegi veel vaatleb Capaneusi , kuid ei kasuta selleks sugugi samasugust tehnikat kui Konservatoorium ? </s> <s> Kui neil on võimalik luua mittemateriaalne ollus , mis näeb asju , mitte külma elektroonikasilma läbi , vaid nii , nagu inimesed ise — läbi nende teadvuse , meelte ja emotsioonide ? </s> <s> Parimat vaatlejat on raske tahta , eriti , kui jälgitakse just inimesi . " </s> <s> Foogt tõstis vannist käe ja lisas sooje voogusid , Dhaka kergitas end pisut ja istus Foogtile mugavamalt sülle . </s> <s> Veel ei tundnud ta iha ja kahtles , kas üldse hakkabki seda tundma , kuid Foogt oli praegu ainuke inimene universumis , kes teadis tema saladust . </s> <s> Ta vajas inimlikku lähedust . </s> </p>
<p> <s> " Aga sa ei pidanud neid inimesteks ? " küsis ta . </s> </p>
<p> <s> " Ma ütlesin Estradale , et ei pea . </s> <s> Sest kavatsesin talle hiljem kogu tõe — niipalju , kui sellest teadsin — talle teatavaks teha . " </s> </p>
<p> <s> " Siis sa veel ei teadnud , et Estradasse on samuti ... " </s> </p>
<p> <s> " Sisestutud ? </s> <s> Jah , ei teadnud . </s> <s> Ilmselt juhtus see kunagi treeningkäikude ajal ja nii , et ta sellest ise aru ei saanud . </s> <s> Sina ju ka ei saanud ? " </s> </p>
<p> <s> " Ma tundsin hetkeks midagi ... </s> <s> Midagi seletamatut . </s> <s> Aga see läks kohe üle . " </s> </p>
<p> <s> " Ma ei pidanud neid enam päris inimesteks . </s> <s> Aga ilmselt ma eksisin . </s> <s> Oli selge , et Linne oli millegipärast eriline . </s> <s> Mul oli tarvis teada saada , mille poolest nimelt . " </s> </p>
<p> <s> " Ja sa võrgutasid ta . </s> <s> Jõhkralt ja jäägitult . </s> <s> Ta sai surma ning sa jätkad minuga , " ütles Dhaka tehtud lõbususega . </s> </p>
<p> <s> " Ma ei jätka sinuga , ma lihtsalt olen sinuga . " </s> </p>
<p> <s> " Veel sa ei ole , ainult arvad , et oled ! " </s> </p>
<p> <s> " Ma arvan , " jätkas Zeman , " et neid vaime on jäetud suhteliselt vähe . </s> <s> Ning perenaiskehade hukkumisel nad siirduvad kas lähimasse uude või siis hajuvad olematuseks . " </s> </p>
<p> <s> " Kuid miks naised ? " </s> </p>
<p> <s> " Ei tea . </s> <s> Naised sünnitavad ... , kannavad füüsilist elu edasi . </s> <s> Ehk on siin mingi pidepunkt ? " </s> </p>
<p> <s> " Võib-olla on naised lihtsalt tähelepanelikumad ja tundlikumad ? </s> <s> Näevad , tunnevad ja tajuvad rohkem ümbritsevat maailma ? " pakkus Dhaka lootusrikkalt . </s> </p>
<p> <s> " Kahtlen selles . </s> <s> Pigem on asi ikkagi sünnitamises , " sõnas Foogt kindlalt , kuid Dhaka tundis tema hääles liigset enesekindlust . </s> <s> " Kui soovid , võin töötada ka teooriaga , et naised on valitud katsejänesteks kui intelligentselt väheväärtuslikum sugu . </s> <s> Vali ise . " </s> </p>
<p> <s> " Ja see Azarjani peiling ? " </s> </p>
<p> <s> " Sa mõtled transmissiooni ? </s> <s> Sümfooniaorkester ehk sidekeskus on kohaks , kuhu infokandjad mingil ajal kokku käivad ja end tühjendavad . </s> <s> Ainult läbi selle mõistetamatu seadise suudavad " vaimud " oma vaatlusandmeid edastada . </s> <s> See paistab olevat ainuke loogiline seletus . </s> <s> Nagu sinagi praegu , tunnevad nad ennast täiesti tavaliste inimestena ega pruugi hetkekski kahtlustada , et nende meeltes pesitseb võõrelu spioon . </s> <s> Ning paistab , et avastada oma seestumist on võimalik ainult kellegi samasuguse surma pealt nähes . </s> <s> Ükski tavaline inimene neid vaime näha ei saa . " </s> </p>
<p> <s> Dhaka võbistas õlgu ja hoolimata soojast veest tuli ta ihule kananahk , kui mõtles valgusolendile , kes ainult temale nähtavalt oli surnud tüdrukust välja heljunud . </s> </p>
<p> <s> " Sina " pärisid " selle naise vaimu , kelle sarvik lõhki rebis . </s> <s> Ülejäänud kaks haihtusid , sest Estrada oli juba hõivatud ja mina olen mees . " </s> </p>
<p> <s> Jah , seda , et Zeman on meesterahvas , võis Dhaka juba tunda ja läbi mulksuva veepinna üha kindlama veendumusega nähagi . </s> </p>
<p> <s> " Ja nüüd vaatlevad nad meid ? " </s> </p>
<p> <s> " Kahjuks . </s> <s> Aga ilmselt polnud see nende eesmärk . </s> <s> Vähemasti saab X meist nüüd teada . " </s> </p>
<p> <s> " Aga kõike , mida ma teen ja mõtlen , saadakse kuskil teada ? " </s> </p>
<p> <s> " Tead , see on parasjagu vastik mõelda , et kõike , mida me täna öösel teeme , võivad mingid tüübid valgusaastate kaugusel kunagi näha , " kostis Zeman rõõmsalt . </s> </p>
<p> <s> " Sa peaks selle mõttega juba harjunud olema , Estradas istus ju vaim kogu aeg sees , " vastas Dhaka isegi püüdmata Foogti kavatsustele vastu vaielda . </s> </p>
<p> <s> " Jah , aga siis ma ei teadnud seda ! </s> <s> Aimasin , et tüdruk peab olema millegipärast eriline , kuna ta nägi kaamerasilmale nähtamatut fenomeni . </s> <s> Ja muide , Azarjani poolt peilitud läkitus , millesse vaimud oma teadmised suunasid , oli meile salvestatav ainult seetõttu , et see oli tehniliselt töödeldud infokandjaks . </s> <s> Sümfooniaorkester muudab " hinge " infoks . </s> <s> Kui kunagi õpiksime seda signaali lugema , saaks teada , millistel tegelikel kaalutlustel sa minu ettepaneku tagasi lükkad ! " </s> </p>
<p> <s> Aga Dhaka ei lükanud Zemani " ettepanekut " tagasi . </s> </p>
<p> <s> Ta tundis , kuidas Foogt tema sees edasi-tagasi liikus , see oli omamoodi huvitavgi , sest Dhaka polnud omaenda suguühtes kunagi osalenud vaatlejana . </s> <s> Ja tegelikult oli seal üks vaatleja muidugi veel ... </s> <s> Kuigi Dhaka nüüd kõiki vajalikke liigutusi kaasa tegi , jäi siiski toimuvas kõrvaliseks isikuks , nautides teadmist , et pakkus rõõmu mehele , kes nüüd teadis temast tõenäoliselt rohkem , kui keegi kunagi teada saab . </s> </p>
<p> <s> Capaneusil olid omad jumalad ja tema oli nende ingel . </s> </p>
<p> <s> Dhaka kartis oma tulevikku . </s> <s> Omadele võõras ja võõrastele oma ; pakkuda oma meeltes varjupaika vägivaldselt sisestunud asukale , kes tõenäoliselt nägi ja teadis kõike . </s> <s> Kõike ! </s> <s> Ja võib-olla mäletab ka tema midagi oma " vaimu " endiste kehade eludest . </s> </p>
<p> <s> " Millele sa mõtled ? " küsis ta oma kõrval linadel lamalt vaikselt hingavalt Zemanilt , sest ta mõtles , et nii vist küsitakse tavaliselt pärast seda . </s> </p>
<p> <s> " Ma mõtlen , miks ükski asteroid pole kunagi Maad hävitanud . </s> <s> Miks ükski suurem asteroid pole Maale kukkunud pärast inimese tekkimist ... </s> <s> Mõistad , mida see tähendab ? " ütles Zeman , lükkas käe talle reite vahele ning veeretas oma januse keha talle peale . </s> </p>
<p> <s> " Sa oled hea , tüdruk , " sositas talle Zeman , kui oli veelkord lõpetanud . </s> </p>
<p> <s> " Oled seda juba öelnud . </s> <s> Ma olen hea , sest nii peab olema , " vastas Dhaka . </s> <s> Ja äkitselt ta teadis , et Zeman on seda tõesti öelnud ning tema ka nii vastanud . </s> </p>
<p> <s> Või polnud see tema ? </s> </p></div1>
    </body>
  </text>
</TEI>
</teiCorpus>
</teiCorpus>
