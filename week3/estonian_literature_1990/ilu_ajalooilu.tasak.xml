<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> AJALOO ILU </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> AJALOO ILU </head>
<p> <s> VASTU ÕHTUT KERKIB TAEVAS KÕRGEMALE ja võtab oma tõelise kuju . </s> <s> Saab kupliks ja võlviks . </s> <s> Katab sõjakomissariaate , miilitsajaoskondi ning passilaudu imeliku ja ähvardava iseenesestmõistetavusega . </s> <s> Kes selle võlvi all viibib , sellel ei ole siit pääsu . </s> </p>
<p> <s> Üks ja seesama võlv katab Russalka kuju Tallinnas samamoodi , nagu ta katab perroone ja raudteesildu Riias . </s> <s> Katab kartulipõlde ja õunapuuaedu samamoodi nagu piirivalvekordoneid ning kasarmuid . </s> <s> All lõuna pool lähevad kuusemetsad aeglaselt üle pöögimetsadeks . </s> <s> Ülal on Põhja-Jäämeri ja Valge mere kanal , mille tegemine nõudis inimohvreid rohkem , kui meie üldse arvame . </s> <s> Ülal on ka Karjala Kannas , kus veel praegugi vedelevad Talvesõja surnute luud . </s> <s> All mägedes asuvad Dracula loss ja Ceauçescu riik . </s> <s> Siledate mustade pöögitüvede vahel mäekülgedel keerlevad tohutud udupildid nagu uni ja suits . </s> </p>
<p> <s> Midagi toimub . </s> <s> Kaableid mööda liigub läbi õhu , vee ja maa salajasi käske . </s> <s> Paber kardab valgust . </s> <s> Kuuse- ja pöögimetsade , viljapõldude ning surnuhaudade , vanade tasandike , tuule ja saabuva pimeduse keskel seisavad inimeste eluasemed . </s> <s> Valged õunad kumavad puudes , nende seemned on juba pruunid . </s> <s> Viljad küpsevad . </s> </p>
<p> <s> Mida laias maailmas praegu tehakse ? </s> <s> Mida teeb Brežnev ? </s> <s> Kas ta joob sularasva , sööb mett peale ja läheb kahe kasuka vahele magama ? </s> <s> Kas ta jalg tatsub ja suu matsub ? </s> <s> Mis üldse toimub ? </s> <s> Ja kus ? </s> </p>
<p> <s> Mitte keegi ei tee häält . </s> <s> Vaikus ulatub ülalt Jäämere rannalt alla Doonau jõeni . </s> <s> Ainult ajalehed krabisevad . </s> <s> Veel voolab õhtu sünge hiilgus üle kadunud riikide , kus nüüdki inimesed elavad , kuigi seintel on kõrvad . </s> <s> Tädi Olga on oma silmaga suurt näljahäda näinud . </s> <s> Taresid ei laotud surnuid täis ega pandud põlema , nagu mõned räägivad . </s> <s> Alguses inimesed veel roomasid , pärast suri igaüks sinna ära , kus ta oli . </s> <s> Sinna ta jäigi . </s> <s> Enne surma inimesed ulgusid . </s> <s> Selle suure näljahäda riiklik nimetus oli avarii . </s> <s> Avariipiirkond pandi kinni . </s> <s> Salastati ära . </s> <s> Kes Olga sealt välja tõi , seda keegi ei tea . </s> <s> Olgale anti ühe surnu suhkrut lakkuda , aga miks surnul suhkrut oli või miks ta ise ei lakkunud , kui ta veel elas , või mis surnu see üldse oli , seda ka ei tea . </s> </p>
<p> <s> Nüüd nälga ei ole ! </s> <s> Nüüd oskab iga köögitüdruk riiki juhtida ! </s> <s> Peaasi et ainult sõda ei tuleks ! </s> </p>
<p> <s> Sem pääses minema , aga Anna pidi mõrtsukale kirjaoskust õpetama . </s> <s> Vanaisa haud on New Yorgis . </s> <s> Kusagil on veel haudu . </s> <s> Sahtlites on musti ümbrikke päevapiltidega ja isegi kirju . </s> </p>
<p> <s> Kardin liigub . </s> <s> Õhtu tume veetlus on pärit võõrastest keeltest . </s> <s> Telefon turtsub ja uriseb iseenesest . </s> <s> Sellele on paks roheline sohvapadi peale visatud . </s> <s> Ei maksa küsida , miks . </s> <s> Küll see selgub . </s> <s> Puulehed akna taga mustendavad , nagu oleksid nad rauast tehtud . </s> <s> Õhus on suve suitsu ja tuld . </s> <s> Tundub , et need puulehed kõmisevad , mitte ei kahise . </s> <s> Nende kõmin täidab terve linna . </s> <s> See tungib aknast sisse ja lämmatab kõik sõnad , mis täna õhtul öeldakse . </s> <s> Neid võib meelde tuletada palju tahes , kuid nad jäävad igaveseks tumeda rauakõmina varju . </s> <s> Need ei ole eestikeelsed sõnad . </s> <s> Õigem on öelda - need ei ole emakeelsed sõnad . </s> </p>
<p> <s> Ta istub keset kõrget õhtust ruumi ja laseb teise inimese käel , mehe käel , kobada oma lõualuid ja pealuud . </s> <s> Käsi on noor , kuid kogenud . </s> <s> Luudega harjunud nagu kondisaagijal arstil või viimsepäevainglil , kes surnuid ellu äratab . </s> <s> Ta silmitseb varjatud huviga ebamäärast saviolevust , kelle kallal teise vilunud käed talitavad ja kes vähehaaval tõesti hakkab ellu ärkama . </s> <s> Võõrastusega paneb ta tähele , et sellele tuleb hing sisse . </s> <s> Sellel on mitu korda ümbertehtud silmalaud ja mitu korda ümbertehtud ninaots . </s> <s> Isegi kõrvad on ümber tehtud . </s> <s> Tema silmalaud , tema ninaots , tema kõrvad . </s> <s> Teda üllatab see , et teine oskab teda savist järele teha . </s> <s> Ta vaatleb pealt ja kõlgutab jalga . </s> <s> Alles täna keskpäeval oli ta suureline ja arvas sisimas , et teda ei ole üldse võimalik järele teha nii , et hing sisse tuleks . </s> <s> Kindlasti tuleb tema suurelisus sellest , et Issand ei ole veel käskinud oma inglit tema jaoks vitsu soola panna . </s> <s> Issand ootab ja vaatab veel . </s> </p>
<p> <s> Tema aga jälgib samal ajal teise liigutusi , mõõdab teist pilguga , vaatab üksisilmi , uurib häbenemata ja üksikasjalikult otsekui laps külalist . </s> <s> On teist terve päeva näinud savikuju tegemas , aga märkab alles nüüd , et teine on tõesti olemas . </s> </p>
<p> <s> Teisele silma vaadates näeb ta seal alles nüüd midagi , mis teda üllatab ja lummab . </s> <s> Näeb seal iseenda kuju , ja ainult seda . </s> <s> Mitte savist , vaid lihast . </s> <s> Näeb neid neljakümmet kaheksat kilo liha ja luid , mille sees viibimine nõuab julgust ja meelekindlust rohkem , kui võiks arvatagi . </s> <s> Selleks peab olema vaim , või vähemalt masin . </s> <s> Pigem masin , sest masinad lähevad järjest kallimaks ja neid peab ikka õrnemalt hoidma . </s> <s> Masinaid tohib armastada ja isegi peab armastama ! </s> </p>
<p> <s> Sellest hoolimata on ta valmis kirjutanud juba kaks raamatut , ja aimab uduselt , et sõnu peab verega immutama , et nad mõjuksid , kuid seda peab tegema nii salaja , et keegi jumala pärast aru ei saaks , mis nende sõnadega õieti tehtud on . </s> <s> Ta on sõnu müünud ja on ka minema visanud , tal on seesama nimi , mis hiljemgi , aga see mõjub teisiti . </s> <s> See on kahekümne ühe aastase nimi . </s> <s> Seda maitstakse , maigutatakse suud , ja ühed ootavad , mis teised ütlevad . </s> <s> Need mängud lähevad temast mööda , nii et ta neid ei märkagi . </s> <s> Tuleb puhtalt välja . </s> </p>
<p> <s> Ta tahab seista valguse käes , aga tahab ka näha , mis on pimedates nurkades . </s> <s> Viisnurgad ja haakristid köidavad teda samamoodi nagu inimeste silmad ja see , mis sealt paistab . </s> <s> Roosi nähes tekib tal himu seda ära süüa . </s> <s> Ta on palju roose ära söönud . </s> <s> Teab täpselt , mis maik on võilillel ja mis maik õunapuuõiel . </s> <s> Seda , et sireli maik on kibe , teab peale tema kogu eesti rahvas . </s> <s> Igal aastal , kui sirelid õide lähevad ja kuuride ning kartulivagude kõrval seisavad otsekui võõraste maailmade saadikud , tundub , et Tallinna ja Tartu kohale laskub jälle seesama surmavaikus , mida ellujäänud oma mälestustes kirjeldavad . </s> <s> Mida magusamalt sirel lõhnab ja mida sinisemalt lehvib taevas , seda eluohtlikum tundub olevat viibimine Balti riikides . </s> <s> Nendest riikidest ei tea keegi , kas neid ongi üldse olemas . </s> <s> Elu nendes on arusaamatu ning saladuslik . </s> <s> Viiskümmend aastat on siin vaid üks silmapilk , unenägu ja aur , mis katab varemeid ja tühje vundamente . </s> <s> Siin võib kiirgav kevadtuul isegi surnuluudele elu sisse lõõtsuda ja nad hauapõhjast välja tuua . </s> <s> Päise päeva ajal on siin kuuldud vanakuradit raadios kõnet pidamas . </s> <s> Siinseid sireleid nähes ei tea kunagi , kas nad õitsevad täna või minevikus , või on nad ainult igatsusepilt , mis paistab isegi teisele poole piiri ära . </s> </p>
<p> <s> Öösiti siin valvatakse . </s> <s> Teritatakse kõrvu , kuulatatakse , kas ei ole kuulda vanakuradi saabumist . </s> </p>
<p> <s> Sirel õitseb omasoodu , vana ärahävitatud valitsuse asemele ilmub uus ning peab jälle istungit . </s> </p>
<p> <s> Tema aga on mänginud terve oma elu Balti riikide ajaloo taustal muretult piltide ja sõnadega . </s> <s> Kreeka ja rooma müüte on ta tarvitanud nagu müügikataloogi , millest ta on valinud välja jumalaid . </s> <s> Ükski jumal ei ole talle meeldinud nii palju , et ta ainult selle ühega oleks leppinud . </s> <s> Ikka on ta lehitsenud raamatut lõpust alguse poole ja algusest lõppu tagasi , uurinud kõiki pilte ja on valmis olnud igalt jumalalt midagi võtma . </s> <s> Kellelt kavala naeratuse ja kellelt tiibadega jalad . </s> <s> Ta on uurinud jumalate põlvi ja suunurki nagu jalgrattaosi , mida ta ei oska kokku panna nii , et saaks uue ja parema ratta . </s> </p>
<p> <s> Nagu juba enne sai öeldud , issanda ingel ei ole veel tema jaoks oma vitsu soolvette pannud . </s> </p>
<p> <s> Praegu on siiski alles 1968. aasta august . </s> <s> Parkett naksub , tõmbetuul ajab raamatukappide ja punasest puust toolide alt tolmurulle välja . </s> <s> Need keerlevad keskpõrandal nagu hallid nõiakerad . </s> <s> Kahe tunni pärast peaks ta rongi peale minema ja rong viiks ta dramaatiliselt ulgudes ja lihtlabaselt rappudes läbi Valmiera , ja läbi Cēsise , ja läbi Sigulda , ja läbi Valga ja läbi Tartu tagasi Tallinna . </s> </p>
<p> <s> Mida põhjalikumalt teine tema konte mõõdab , seda rohkem pakub see talle huvi , sest keegi ei ole neid konte silmitsenud nii ahnelt ja nii endassesüvenenult . </s> <s> Keegi ei ole veel tahtnud tema kontide abil lahendada omaenese elumõistatust ega ole püüdnud neid ei savist , puust ega kivist järele teha nagu jumala konte . </s> </p>
<p> <s> Pea on tal viltu nagu koeral , ta püüab teise öeldud sõnadest aru saada ja ei näita välja , et ta midagi aru ei saa . </s> <s> Eriti suurde segadusse ajab teda ütlus " delo v tom " . </s> <s> Ta on seda palju kordi kuulnud ja isegi lugenud , kuid ikkagi ei julge ta öelda , mis see tähendab . </s> <s> On palju teisigi salapäraseid sõnu . </s> <s> Ta on olnud kindel , et tunneb sõnade maailma läbi ja lõhki , tumeda põhjani , aga selgub , et tarvitseb ainult mõnisada kilomeetrit rongiga sõita ja see maailm kaob nagu sinine suits . </s> <s> Mõnisada kilomeetrit rongisõitu võib inimese teha tummaks nagu looma . </s> </p>
<p> <s> " Miks me saksa keelt ei räägi ? " küsib teine kärsitult , kuid saksa keel on pealuu pimeduses peidus ja käsu peale välja ei ilmu . </s> <s> Saksa keelt ei ole veel kunagi olnud tarvis rääkida . </s> <s> Harjutusi on ta kirjutanud . </s> <s> Oskab ilma vigu tegemata kirjalikult teatada : " Der gro ? e , bunte , fettige Hahn sieht nach links und nach rechts und kräht lauter " , samuti " Wenn der Morgen schön ist , geht der Onkel zur Arbeit zu Fuß " . </s> </p>
<p> <s> Nii et rääkimisest ei tule neil esialgu suurt midagi välja ja sellega peavad nad harjuma . </s> <s> Nad peavad õppima väheste sõnadega palju ütlema . </s> <s> Näib , et elu on esitanud neile väga pateetiliselt kõlava nõudmise , kuid õnneks nad ei saa ise sellest arugi . </s> <s> Puulehtede värv muutub täiesti mustaks , suur linn peab hinge kinni , on raadiouudiste aeg , õhtu on lõplikult käes . </s> </p>
<p> <s> Temasse see ei puutu . </s> <s> Temale ei tundu teise nimi sugugi literatuurne ega kulunud , ainult väga võõras . </s> <s> Lion . </s> <s> Telefonis öeldakse Lev . </s> <s> Miks , sellest ei ole olnud juttu . </s> <s> Varem ei ole ta tundnud ühtki juuti peale sisserännanud kooliõpetaja , kelle poeg oli saeveski raamatupidaja . </s> <s> Nii kooliõpetajat kui ka saeveski raamatupidajat on ta lapsepõlves jälginud , kuid ei ole nende juures tähele pannud midagi , mis oleks andnud märku nende erilistest sidemetest Jeesusega , kes anti ära , ja Juudasega , kes sai äraandmise eest kolmkümmend hõbeseeklit . </s> <s> Saeveski raamatupidajal oli portsigari kaane peal Stalini pilt ja räägiti , et see kaitsebki teda tagakiusamise eest . </s> <s> Kooliõpetaja , tema ema , pidas vana kollast villakoera ja võis kududa koeravillast kampsuni igaühele , kes ei karda koera haisu . </s> <s> Ka müüs ta kitsepiima , mida keegi ei ostnud . </s> <s> Kas temal võis olla ühendust Jehoovaga , sinu jumalaga ? </s> <s> Või Jeesusega , kes on surnud , hauda pandud , kolmandal päeval üles tõusnud ja läinud taevasse , kus ta istub oma isa paremal käel ja tuleb just siis , kui teda enam ei oodata ? </s> </p>
<p> <s> Mis side võib olla Lionil nende inimestega ja mis on tema juures erilist või iseäralikku ? </s> <s> Üks mis kindel - ta peaks oma silmad maha lööma , kui ta tahab , et need teda ära ei annaks , liiatigi riigis , kus tema nimi on Lev ! </s> <s> Nii et esiteks silmad . </s> <s> Teiseks - nahk . </s> <s> See nahk võiks olla isegi ennemuistse kuuvalgel vihtleja neitsi uhkus . </s> <s> Veri kumab sellest läbi nagu tulesüsi . </s> <s> Täiesti võimalik , et vere lõhngi läbi naha imbub ja selles ruumis lehvib otsekui nähtamatu punane kardin . </s> <s> Kui siin oleks kass , siis kass näeks paljal kaelal tuksuva soone kohe ära ning asuks seda varitsema . </s> <s> Aga tema , mida teeb tema ? </s> </p>
<p> <s> Teise silmi ja nahka vahtides ta aevastab , sest ruum on täis tolmu ning niiske savi lõhna . </s> <s> Ta on teise näos kõik ära vaadanud , mis seal vaadata on ja see ei huvita teda praegu rohkem , sest ta tahab sel hetkel olla Tallinnas tagasi ja jutustada , mis Riias oli . </s> <s> Tal on himu olla jälle sõnade valitseja , mitte alam . </s> <s> Selleks oleks tal tarvis sõita ainult kolmsada kilomeetrit üles põhja poole . </s> <s> Seal looks ta tänasest päevast müüdi . </s> <s> See päev oleks tal peos . </s> <s> Sõnade abil teeks ta selle igast küljest nähtavaks ja ohutuks . </s> </p>
<p> <s> Ta kujutleb paiku ja kohti , kus ta praegu võiks olla , aga ei ole . </s> <s> Näeb iseennast jutustamas karvastele värsket müüti omaenda savikujust . </s> <s> Võib-olla lisab ta meelitatult , siiski meelitatult , et see kuju läheb näitusele . </s> <s> Aga ehk hoiab ta selle ka oma teada . </s> <s> Tema kujutlus on tõesti elav - ta ei unusta isegi tausta , sinna asetab ta igapäevased kohviku kunded , nurgalaua vanamoorid , kes vihaselt kooki söövad . </s> <s> Ta laseb ettekandjatel sebida ja valgusel läbi suure akna sisse tungida , nii nagu nad sebivad ja nii nagu see tungibki . </s> <s> Läti kirjanikult Skalbelt kavatseb ta varastada ühe lause Daugava jõe kohta . </s> <s> See lause on : " Daugava jões ujus suur kala . " </s> <s> Puulehtede pahaendelisest rauakõminast ei oleks tal Tallinnas midagi rääkida , sest ta ei ole seda veel õieti märganud , kuigi tõsi on see , et ta vahetevahel midagi siiski kuulatab . </s> </p>
<p> <s> Tema pilk on nagu vaga vesi . </s> <s> Näoilmeid vahetab ta aga nii põhjalikult , et tundub , nagu vahetaks ta seejuures ka silmavärvi ja saatusejoont . </s> <s> Sellele , kes teda lähemalt silmitsevad , võivad kergesti meelde tulla pajupillid , paljad jalad , lina ja rukis , kuid niisama hästi võivad viirastuda ka süütud sülelapsed ja suured sulid , kes tarvitavad omi laiu naeratusi nagu linnutiibu - löövad ootamatult lahti ja panevad lennult kokku . </s> </p>
<p> <s> See jätab temast kahtlase mulje ja sunnib talle mitu korda teraselt otsa vaatama . </s> <s> Oma juukseid on ta ise kulmude kohalt nüsinud ja tema militaarroheline pagunitega särk on võrdlemisi ära peetud . </s> <s> Selja pealt on see palju heledamaks pleekinud kui rinna eest . </s> <s> Isegi lai nahkrihm on tal olemas nagu teistel , nagu kõigil , kes selle aastanumbri õhku ahmivad ja pealinnade tänavapildi teiseks muudavad . </s> <s> Selle püksirihma on ta välja meelitanud Jenowewaks kutsutud Tartu poisilt . </s> </p>
<p> <s> Tooli all vedelevad tema sandaalid , mille ninarihmad lõikavad paljastesse varvastesse nagu noaga . </s> <s> ( Kuid alles siis , kui käidud on kaks kilomeetrit . </s> <s> Seda on ta täpselt mõõtnud . ) </s> <s> Veri on ninarihmad kord-korralt kõvemaks teinud . </s> <s> Ta peaks neid ometi viinaga leotama ning kirvesilmaga tümitama ! </s> </p>
<p> <s> Teiste riietest loeb ta uudiseid nagu ajalehest , teab , mida märgivad vildikaga täissoditud tennised või särgiseljale joonistatud lihtne lilleõis . </s> <s> Kellel on lühikesed juuksed , see on paljas õhk . </s> <s> Lionil on lühikesed juuksed . </s> <s> Isegi kõrvalehed on näha . </s> <s> Tõsi on seegi , et veel täna hommikul silmitses Lion tema sandaale ning pagunitega särki teatava ja täiesti arusaadava võõrastusega , tema ise aga põlgas võrdlemisi sügavalt Lioni pehmet sinist džemprit , milles on silt : " Pure Wool Reine Wolle " . </s> <s> See on tema meelest vanamehe oma . </s> <s> Siiski on ta sellele silma heitnud ja himustaks seda komisjonipoes maha müüa . </s> <s> Salajas ta imestab , miks teine seda juba teinud ei ole ja saadud raha eest halvaad või moosipirukaid ei osta . </s> <s> Nii nagu temal ei ole aimu onust New Yorgis , vanaisa hauast ega isegi mitte sellest , mida tähendab OVIR , nii ei ole teisel õiget ettekujutust ei odavatest moosipirukatest ega ka sellest , mis on suur raha . </s> <s> Suur raha on sada rubla . </s> </p>
<p> <s> Teine ei tea aimatagi , et vähem kui kolmesaja kilomeetri kaugusel on alevid ja vanad maakonnalinnad , väljad ja luhad , mille kohal keerleb isegi kõige säravamail suvepäevil kergeid musti sulgi surmaingli tiivast . </s> <s> Et soode ja rabade , lehmakarjamaade ja võssakasvanud hobusekoplite vahel looklevad kitsad valged teed . </s> </p>
<p> <s> Et korraga tõuseb taevasse terav kirikutorn ja ollaksegi Eestis , Kolga-Jaani alevis , kus ühte ärakadunud hauda on saja aasta eest maetud vana Pika-Mihkli-Ell , kes kogus kust , koerarasva ja kõrvenõgeseid , kes tabas luupainaja otse teolt , käratas : " Sabad üles ! " ja nüpeldas luupainaja priske valge perenaisetagumiku püha pihlakavitsaga läbi , nii et vererada taga . </s> </p>
<p> <s> Otse Kolga-Jaani külje all oli veel 1923. aastal leitud hällist sülelapse asemel elus havikala , lõuad laiali ja silmad peas kui parunil . </s> <s> Vanaperenaine on oma kõrvaga kuulnud paja alt posisemist : " Sorts verd pudru pääle ! </s> <s> Sorts verd pudru pääle ! " </s> <s> Endise pritsimaja ees nähakse ikka veel Einarit ja Oskarit . </s> <s> Ometi on Einar püssitäägiga rehealuse värava külge kõripidi kinni löödud . </s> <s> Oskarist aga jäi sõjaväljale ainult üks mustakspõlenud sõrmekont ja suitsunud Laulude Klade , kuhu nüri pliiatsiga on laialt kirjutatud : </s> </p>
<p> <s> " Meil tagasiteed ei ole , </s> </p>
<p> <s> selge häving on silmade ees . </s> </p>
<p> <s> Vaba Eesti eest paljugi pole , </s> </p>
<p> <s> kui langeks ka viimane mees . </s> </p>
<p> <s> Refr . </s> </p>
<p> <s> Lahingurelvade terases-tules </s> </p>
<p> <s> kõlab leekidest Kuradi naer : </s> </p>
<p> <s> Hah-ha-hahhah-haa " </s> </p>
<p> <s> Tuleviku lähenemist see aga ei takista . </s> <s> Tulevikus peavad inimesed ka Kolga-Jaani alevis rüselema poes ja ostma seakõrvu ning koitanud jahu , sest kus sa , hing , pääsed , peab ostma , muidu istu või ise laua pääle , kui lapsed tulevad koolist ja vinguvad SÜÜA ! </s> <s> SÜÜA ! </s> </p>
<p> <s> Tulevikus on inimeste näod ka Kolga-Jaanis umbusklikud ja alandlikud , ähvardustega ammu harjunud . </s> <s> Tulevikus hakkab eestlaste piimamannerguid ja teekanne kaunistama arusaamatu ning salapärane ähvardus : " Nu pogodii ! " , kirillitsas kirjutatud . </s> </p>
<p> <s> Sellest hoolimata ilmuvad vanad visad sinililled ja ülased , kullerkupud ja pääsusilmad , kasteheinad ja karikakrad ikka uuesti nähtavale , nagu polekski buldooser neid igaveseks savi ja muda alla matnud . </s> <s> Jõehaua mustast veest kiirgavad vastu tohutu suured taevapildid ning nende valguses on isegi uus kallis seafarm kõige oma sõnniku ja virtsaga kui eimiski . </s> </p>
<p> <s> Kartul pannakse maha maikuus ja võetakse septembrikuus üles . </s> <s> Juulis ta õitseb . </s> <s> Tema lillad ja valged õied ehivad põlluvagusid otsekui kalmukünkaid , kuhu on maetud ajalugu ja suur unustus . </s> <s> Kolletanud salmikud ja punkritest ning kaevikutest leitud kladed ei väljenda midagi muud kui ainult ehavalguse kurbust mustade kuuskede kohal . </s> </p>
<p> <s> Aprillikuu kollased liblikad lehvivad korra aastas kululagendike ja kokkuvarisenud punkrite kohal nagu rahvalauluread . </s> <s> Pole teada , kust nad on tulnud ja kuhu tuul nad välja ajab . </s> </p>
<p> <s> Sellest , kuidas Prahas täna öösel varjud laes liiguvad , raadio järsku vait jääb ja hing rinnus kinni on , jutustagu need , kes selle öö Prahas vastu on võtnud ja pimeduses valvanud . </s> <s> Selle jaoks on meil olemas Milan Kundera ja Vaclav Havel . </s> <s> Tagantjärele saavad kõik teada , mis öö see on . </s> <s> Kes ei näe elusat Brežnevit , saab ehk näha surnud Ceauçescut . </s> <s> Midagi saavad kõik näha . </s> </p>
<p> <s> Tema tahab näha oma rongipiletit , sest rong läheb varsti . </s> <s> Ta tahab vaadata , mis koht tal on ja kas see on ka õnnenumber , või mis number see õieti on . </s> <s> Kui ta taskust piletit otsib , langeb ta pilk vanasse musta peeglisse , mis seisab seinal otsekui tükk raami pandud musta ööpimedust . </s> <s> Peeglist paistavad toolid , riiulid ja värviliste patjadega ülekülvatud piljardiroheline diivan . </s> <s> Ruum , mis peeglist paistab , virvendab , nagu oleks ta just samal hetkel tekkinud tühjale kohale . </s> <s> Ööpimedus viskab varju kõigele , mis on . </s> <s> Iseoma nägugi tundub paljas ja kardetav , otsekui oleksid luu ja liha sealt pealt ära võetud . </s> <s> Nüüd ei kaitse seda nägu mitte miski ja selle näo eest ei ole kaitstud mitte keegi . </s> </p>
<p> <s> Ta langetab pea , kael paljastub ja sellele langeb suudlus nagu giljotiinitera . </s> </p>
<p> <s> See palju hiljem ja hoopis teise kirjaniku kirjutatud lause võiks just praegu ilmuda põrandale nende jalgade ette nagu tummfilmi tiiter , kuid ta ei loeks seda niikuinii , sest ta seisab teisega nüüd silm silma ja hammas hamba vastu , näeb väga lähedalt näonahka ja silmaripsmeid , millest rääkimisel ei saa kuidagi jätta tarvitamata vana tuntud hüüdlauset , sünget ja magusat muinasjutuklišeed : " Piim ja veri . </s> <s> Eebenipuu . " </s> <s> Ühe pika hingetõmbe mõõdavad nad teineteist isevärki pilgul , mõõdavad ainult kui ainet ja materjali , kui sõnumit ja märki , kui joont ja vormi , kui saaki . </s> <s> See ühine külm salapilk , mille nad mõlemad ühekorraga ära tabavad ning teadmiseks võtavad , seguneb suudluse veremaiguga , teeb neist hetkeks mänguseltsilised ja relvavennad . </s> </p>
<p> <s> Kes nende näoilmet kõrvalt näeks , sellele võiks väga kergesti meelde tulla rahvajutt kahest näkist , kes saavad kokku külapeol pärna all , kuhu nad teineteise teadmata on tulnud talutüdrukuid ja veskipoisse võrgutama . </s> </p>
<p> <s> Pärnapuu kahiseb , parv reaktiivlennukeid sööstab möirates läbi Läti õhuruumi , rongipiletit ei lähe enam tarvis , selle võib ära visata . </s> <s> Järgnevad tunnid surub ta kokku nagu inimese südame või nagu mustad punase lihaga marjad . </s> <s> Ta litsub need puruks ja joob mahla ära . </s> </p>
<p> <s> Siin ei ole tähtsuseta ära märkida , et tema olemusele on oma jälje jätnud Suur Reede 1951 , kui pimedus laskus maa peale , laia lund hakkas sadama , linavästrik külmus jalgupidi maa külge kinni ja õues plekkvannis võitles surmaga suur havi , keda pidi tapma hakatama kohe , kui piiblilooraamatus tuleohvri pildi juures olev peatükk on lapsele ette loetud . </s> </p>
<p> <s> Lehekeeramise pauside ajal võis ta kuulda , kuidas kala sabaga vastu vanni lööb ja vann meeleheitlikult ning kurvalt kõmiseb . </s> <s> Suure kala surmaheitlus ja metallikõmin , lumi , jää ja kirjasõna kuuluvad tema armastusepildi juurde niisama raudselt nagu käsk : " Võta tuli ja nuga ! " </s> <s> Just selle pärast otsustab ta nüüd teisele otsa vaadates : " Kui mul peaks olema tarvis Jehoovale tuleohvrit tuua , siis nüüd ma tean , kust ma selle saan . </s> <s> Siis võtan ma selle siit . " </s> </p>
<p> <s> Tuba on pimedaks läinud . </s> <s> Brežnevi tankid on just Prahasse jõudnud . </s> <s> Issanda ingel naeratab pilkavalt ja õrnalt . </s> <s> Tal ei ole käes ei tulist mõõka , ei oda , piiki ega soolast vitsa , vaid ainult üks kõrvenõges , mis annab jõudu kurjale vastu panna ja puhastab hästi verd . </s> </p>
<p> <s> Tehasesuitsud tõusevad püstloodis üles , raud kõmiseb , paljad elektripirnid valgustavad koridore ja trepikodasid . </s> <s> Teist ei tohi usaldada . </s> <s> Endast ei maksa midagi rääkida . </s> <s> Hirm helendab 40-vatiste alasti pirnide valgel nagu kanamuna , nagu või ja koor , nagu ankeedipaber . </s> <s> Pilved hõljuvad otsekui lendlehed üle Läänemere üksildaste pikkade liivarandade , üle sõdurisaapa- ja verekoerajälgede . </s> <s> Metsad ägavad Böömi- ja Määrimaal , tuul lööb Leedu vilja looka ja Läti oa maha . </s> <s> Rohkem usku ! </s> <s> Rohkem lootust ! </s> <s> Rohkem armastust ! </s> <s> Ei tohi unustada , et padja all on telefon , millega ei saa rääkida enne , kui on õpitud salakeelt . </s> <s> Kellele see kord selgeks saab , sel pole enam pääsu , see on ise osaline kõiges , mis toimub . </s> <s> Tuleb meeles pidada , et telefonis ei või tarvitada sõnu " raamat " , " paberid " , " dokument " , " kohver " , " kiri " , " mehed " . </s> <s> Raamat võib olla keelatud , koguni ehk välismaal trükitud , paberid on seesama mis dokument , aga dokument võib alati olla võltsitud . </s> <s> Kohver annab märku asjade ühest paigast teise toimetamisest . </s> <s> Aga mis asjade ? </s> <s> Ja mis paigast ? </s> <s> Kiri võib olla koguni käsipostiga üle piiri sisse toodud . </s> <s> Mehed võivad mõtelda teisiti , sest põhjust seda arvata on . </s> <s> Mehed on alati kahtlasemad kui naised . </s> <s> Meestele tuleb panna kindluse mõttes naiste nimed ja Pariis ümber nimetada Kiieviks ning New York ümber nimetada Moskvaks . </s> <s> " Tädi juures " aga tähendab Kiievis ja " onu juures " tähendab Moskvas . </s> <s> Ilmaasjata ei ole tarvis ka Tallinna ja Riia nime suhu võtta . </s> <s> Võist ja kanamunadest võib alati rääkida . </s> <s> On koguni soovitav . </s> <s> Rääkida võib ka koertest , aga mitte suukorvist , sest suukorv äratab ilmaasjata tähelepanu , ja kas seda on tarvis . </s> <s> Tädi Olgast , emast , polikliinikust , kapsast ja peedist võib rääkida nii palju kui kulub . </s> <s> Kellaajad olgu päevased , sest õhtu on juba loomult kahtlane . </s> <s> Öö kohta ei maksa midagi öelda , jumal hoidku öö eest . </s> </p>
<p> <s> Kui tahad ütelda : " Tulen tuleva kolmapäeva õhtul kell kaheksa " , siis ütle nii : " Tädi Olga saadab tuleval kolmapäeval emale need kaheksa musta palitunööpi ära , mis ema palus . " </s> <s> Või kaheksa ja pool kilo musti sõstraid . </s> <s> Või seitse purki oliive , musti , mitte rohelisi . </s> <s> Või kuuerublased mustad sussid . </s> <s> Igal juhul on õhtu must . </s> <s> Tuleb õppida rääkima tädi Olga elust . </s> <s> Ei tohi kunagi ütelda " telegramm " , vaid peab ütlema " pakk võid " . </s> <s> Küll selle ära õpib . </s> <s> Karudki pannakse tantsima . </s> <s> Iga asja üle ei maksa imestada . </s> <s> Kui muretsetakse : " Kuzminitšna väimehest pole viimasel ajal midagi kuulda , ei tea , kas ta enam kunstiga ei tegelegi ? " , siis tähendab see , et väljasõidupaberid on jälle takerdunud ja ametnik , kes asja tutvuse kaudu pidi korraldama , on puhkusel , komandeeringus või teise osakonda üle viidud . </s> <s> Kõik tutvuse kaudu korraldajad on Kuzminitšna väimehed , seda peab meeles pidama , ja ei maksa teist nägugi teha , kui nad ei olegi mehed , vaid on naised . </s> <s> Väimehed on nad ikkagi . </s> <s> Kuzminitšna ise on olemas , talle viiakse läti mett ja maavillast lõnga , mida ema ise turult ostmas käib . </s> </p>
<p> <s> Emast ja tädi Olgast teab ta täna veel väga vähe . </s> <s> Ta saab tulevikus õige kaua päris harilikest sõnadest valesti aru ja seetõttu on tal sellest perekonnast , keda ta täna veel näinudki ei ole , tulevikus salapärased ja metsikud ettekujutused , mida ta ei avalda kellelegi . </s> <s> Talle tundub visalt , et tädi Olga püüab õhtuti ahvenaid , sest tema kuuldes on räägitud , et tädi Olgal valutavad õhtuti küünarnukid , nende sõnade sarnane kõla võõras keeles petab teda ära . </s> <s> Salakeel teeb asja eriti segaseks . </s> <s> Ta ei saa kunagi aru , kas räägitakse lihtsalt või ja koore ostmisest , või on OVIR-ist tulnud saatuslikke uudiseid . </s> </p>
<p> <s> Parkett naksub iseenesest . </s> <s> On juba liiga pime . </s> <s> Midagi ei näe . </s> <s> Võib-olla vuhisevad pimedas ruumis terved aastakümned edasi ja tagasi , aga võib-olla liigutab tõmbetuul kardinat . </s> <s> Kui ei oleks nii pime , oleksid kõik ta selgroolülid praegu näha , iga lüli eraldi . </s> <s> Kuigi neid ei või näha , loeb teine nad kokku , nii nagu teeks ta avaldust või annaks vannet , palja käega ja ihuüksi . </s> <s> Oma mõlemad nimed , nii salajase Lioni kui ka avaliku Levi , oma homse päeva ja isegi oma vanaisa haua New Yorgis annab ta praegu liigutava usaldusega naeratuse ja pilgu meelevalda , mida ta ise pimedas ei näegi . </s> </p>
<p> <s> Teine ei või aimata , et needsamad sõrmed , mille luid ta on tänase päeva jooksul tundma õppinud nagu oma viit sõrme , savist järele teinud ja isegi kaks korda ümber teinud , et needsamad sõrmed kirjutavad praegu eesti keeles tema abaluude kohale õhku vene võlusõna : " Havi käsul , minu tahtel " , ja et suu , mille nurki ta omast arust juba tunneb ning samuti mitu korda ümber on teinud , et seesama suu naeratab ööpimedusele , nii nagu oleksid inimese saatus ja maa kurbus ainult pilge ja nali . </s> </p>
<p> <s> Issanda ingel kortsutab kulmu ja tuleb lähemale . </s> <s> Öö hauavaikuses liiguvad maad ja rahvad Läänest Itta , nii et koer ka ei haugu . </s> </p>
<p> <s> SÜNGES JA SÄRAVAS SUVELÕPUVALGUSES LÄIGATAB HIRM NAGU hõbekõri , mille abil ei saa kõnelda , vaid ainult sosistada ja kähiseda . </s> <s> TASS teatab , kuid kuulda ei ole midagi . </s> <s> Stockholmis ja Helsinkis , Hamburgis ja Wienis vilksatab ehk õhtustes uudistes korraks ka tuleohvri pilt - võõrastusi äratav , meeleheitlik pikajuukselise protest tankide vastu , taustaks maalilised Praha vaated ja Brežnevi väehulgad . </s> <s> See , kuidas tšehhi poiss ise endale bensiini pähe valab ja siis tikust tuld tõmbab , ei lähe kuidagi kokku Euroopa elutoa vaibaga , sellepärast pannakse televiisor kinni . </s> <s> Kes haigutab , selle suust paistab põhjatu ürgpimedus . </s> <s> Kõigele , mis on , langeb peotäis halli tuhka . </s> </p>
<p> <s> Nüüdsest peale hakatakse Eestis , Lätis ja Leedus ehitama ainult suuri ja väga suuri hooneid . </s> <s> Iseäralist suurust nõutakse karjalautadelt ja koolidelt . </s> <s> Mõnikord eksivad väiksemad lapsed kaugest suurest koolist tulles ära , istuvad vale bussi peale ja ei jõuagi ööseks koju . </s> <s> Kus nad öösel viibisid , ei oska nad hiljem öelda . </s> <s> Võib-olla inimsööja hurtsikus ? </s> <s> Võib-olla Tontla metsas või Tori põrgus ? </s> <s> Raadios räägitakse vaesest seitsmeaastasest , kes eksles koduteed otsides hilisel talveõhtul võõras alevis , ei julgenud kellegi käest teed küsida ja leiti järgmisel hommikul bussipeatusest , külm ja kange , ranits truult seljas . </s> </p>
<p> <s> Nüüdsest peale raiutakse kõik hekid maanteede äärest maha , sest põllud peavad olema lagedad ning laiad , teed ja jõed aga nöörsirged . </s> <s> Kui nad ei ole , siis nad tõmmatakse . </s> <s> Palju arutatakse laululinnu , siili ja jänese saatuse üle . </s> <s> Ükski ei ütle teisele , mida ta tegelikult mõtleb . </s> </p>
<p> <s> Järve- ja jõekaldad ehitatakse täis saunu . </s> <s> Mõned jäävad küll saunapidudel lavale magama ja küpsevad ära , kuid teisi see ei hirmuta . </s> <s> Õhtuti kogunetakse saunadesse ja suitsuahjude juurde , näritakse konte , võetakse ise viina ja õlut ning pakutakse ka poisikestele , jõrisetakse ja räusatakse . </s> <s> Tühjad pudelid lüüakse vastu kivi puruks . </s> <s> Pilgud on muutumas luuravaks , näod jultunuks . </s> </p>
<p> <s> Ometi seisavad valmis kirjutatud raamatud vääramatult riiulites nagu ähvardus ja lunastus , lubadus või salatõotus , kuigi neid on Riigi käsul mitmes tules põletatud ja mitme kirvega puruks raiutud . </s> <s> Nendelt raamatutelt pilku tõstes võib täiesti uute silmadega näha , et ärev hommikuvalgus muutub endiselt kord päevas rahuliseks õhtukumaks , et pilved tulevad sajandi algusest ja lendavad endiselt üle Austria ja Ungari , Riia ja Tallinna , üle maailmasõdade , illusioonide , iroonia ja armastuse , üle tule ja vee sajandi lõpu poole . </s> <s> Et sõnum jõuab varem või hiljem ikka pärale ja et midagi ei ole lõppenud ega lõpegi . </s> <s> Kõik toimub korraga nagu alati . </s> </p>
<p> <s> Valges riides pruudid hõljuvad läbi määratu ja ääretu Brežnevi riigi nagu tuulest aetud näitetrupp . </s> <s> Nad asetavad oma vaevaga hangitud kallid pruudikimbud Lenini saapaninadele ja nende elusad valged kaelad on surnu kuju ees abitult ning hirmuäratavalt paljad . </s> </p>
<p> <s> Idabloki parteijuhid lähenevad kujule omal vilunud ametisammul , tumesinised tolmumantlid seljas , hambakuld ja meelekohtade pesukindel hõbe hiilgamas . </s> <s> Nad asetavad surnu saapaninadele partei rahadega kinnimakstud elavaid roose , mis on nii prisked ja punased , nagu oleks nende juure peale sorts verd valatud . </s> <s> Parteijuhid naeravad ja pilutavad rahulolevalt silmi . </s> <s> Aga Dubček puudub täna ? </s> <s> Kus on Dubček ? </s> <s> Võib-olla teab seda meile ütelda TASS ? </s> <s> TASS-i oraakel aga vastab küsimatagi : " Kuigi Dubček ei tõkestanud revisionistlike ja sotsialismivastaste jõudude tegutsemist , on sellest hoolimata rahvusvahelise imperialismi mahitatud kontrrevolutsiooni plaanid nurja aetud . </s> <s> Tšehhoslovakkia partei- ja riigitegelaste , kommunistide ja tööliste läkitust on kuulda võetud , sõbralike vennasmaade väed on jõudnud Tšehhoslovakkiasse . " </s> </p>
<p> <s> See kõik jääb silmapiiri taha ja nendest uudistest hoolimata liiguvad suured säravate äärtega suvepilved pikas pidulikus reas üle taeva . </s> <s> Kes neid kaua vaatab , sellel võib aastanumber kergesti meelest ära minna , elu on lõpmata pikk , aega on küll ja tee ei vii mitte edasi ega tagasi , vaid otse üles . </s> </p>
<p> <s> Sel südapäeval on rannad täiesti tühjad . </s> <s> Kõik linnalähedased rongid nii kaugele ja nii üksildasse paika ei sõidagi . </s> <s> Lion tunneb seda randa hästi , sest ta on siin käinud ootamas ja vaatamas , kas talle ei ilmu mõnda märki . </s> <s> Lihtsalt niisama , ilma igasuguse märgita on raske otsustada , mida teha . </s> <s> Kas tõesti tõsta eesriie tõotatud maade eest üles ja vaadata oma silmaga , mis seal taga on ? </s> <s> Mis teha ? ! </s> </p>
<p> <s> Alles kahe nädala eest on Lion siin rannas näinud vikerkaart , mis oli otsapidi suures pajupõõsas otsekui redel Jakobi unenäos . </s> <s> See tõusis põõsast ja oli kui seitsmevärviline vaim . </s> <s> Kui nüüd teaks , kas see oli märk , või oli see lihtsalt juhus . </s> <s> Lion kinnitab kirglikult , et ta märke siiski ei usu , ei saa uskuda , sest mõistus keelab . </s> <s> Siis peaks ta uskuma kõiksugust jama . </s> </p>
<p> <s> Sealjuures vaatavad tema silmad pilkavalt omaenese öeldud sõnadest läbi ja näevad seal taga pajupõõsast , kus seisab Jakobi redel . </s> <s> Et seda pilti purustada , võtab Lion teise käed ja surub nende luud ning liha omale nii kõvasti vastu silmi , et jääb vaid must pimedus , kus tantsib punane tulesäde . </s> </p>
<p> <s> Nende kahe üks ja ainuke vari langeb tuule- ning linnujälgedega kaetud liivale , lilladele mererannalilledele , kaugustes ähvardavalt virvendavale tuleohvri pildile , vaikusele ja valgusele . </s> <s> Põhjuseta rõõm lööb üle pea kokku nagu tuleleek . </s> </p>
<p> <s> Kahel pool kaovad pikad liivarannad maakera kumeruse taha . </s> <s> Allpool muutuvad nad Leedu , Poola ja kahe Saksamaa randadeks . </s> <s> Need rannad algavad Saulkrastist , kuid ei pruugi lõppeda Travemündega . </s> <s> Ülal pole muud kui Eesti - valge ja tühi taevas , lehmad kõhuni vees , rannakarjamaade hõre soolane rohi ja kalk tuulevilin . </s> <s> Sealt ülespoole enam ei saa - vesi ja relvad on ees . </s> </p>
<p> <s> Luidetel kasvab pajusid . </s> <s> Nende punase koorega kaetud oksad hõõguvad ähvardavalt ja karmilt . </s> <s> Nii kevadel kui ka sügisel kõrvetab neid jääkülm tõusuvesi . </s> <s> Nii jäävad neist lõppude lõpuks järele ainult valged soolased luukered . </s> <s> Liiv levitab kuumade , kaua päikese käes seisnud pliiatsite ja kuiva kollaka paberi lõhna . </s> <s> Kanarbikunõmmedelt eksivad siia üksikud mesilased ja otsivad tagasiteed . </s> <s> Kuigi taevas on sügav ja sinine nagu altarimaal , püsib silmapiiril hoiatav uduvine . </s> <s> Liiva hääl paljaste jalgade all on terav otsekui tiivavihin . </s> </p>
<p> <s> Mesilase sumin , pääsukeste välgatused . </s> <s> Viirastuslikud , käest ära libisevad tunnid , aeg omas täies hiilguses , ilma minevikuta ja ilma tulevikuta . </s> <s> Võõra meetaime lõhn ja vere lõhn läbi naha . </s> </p>
<p> <s> Nad on istunud poolteist tundi elektrirongis , tulnud huupi läbi kuiva krabiseva männimetsa , on takerdunud noorde kuusepadrikusse ja rõõmustanud merd nähes . </s> <s> Ta on ees minevat Lioni selja tagant vilunud varitsejapilgul varitsenud , on teda silmas pidanud nii nagu lahtist raamatut , kella sihverplaati või praokil ust . </s> </p>
<p> <s> Ta on tähele pannud , et metsalilled , männipuud ja samblalagendikud ei võta Lioni sugugi omaks . </s> <s> Ta ei sula nendega kokku ega kao ära , vaid torkab imelikult silma nagu metsa maha pandud raamatukapp . </s> <s> Tema metsas viibimine on kuidagi pahaendeline ja ärevust tekitav , nii nagu raamatukapi metsas olek . </s> <s> See oleks nagu seotud segaste asjadega , põgenemiste ja peitu minekutega . </s> <s> Eriti ärevusttekitavalt mõjub Lioni selg . </s> <s> Siin on see palju üksildasem ning vanem , kui see oli linnas . </s> <s> Teist varitsedes on ta leidnud tihnikust triibulise linnusule . </s> <s> Talle tundub , et see saab olla ainult käo või viu , mitte aga süütu laululinnu sulg . </s> <s> Selle käosulega puudutab ta teise selga nii salaja , et teine tähelegi ei pane . </s> <s> Nii ei saa Lion kunagi teada , et tema selja taga toimus tõsine katse truudust tõotada ja armastust avaldada . </s> </p>
<p> <s> Siis on nad jõudnud mere äärde , põõsa lähedale , mille sees oli otsapidi Jakobi redel . </s> <s> Siin mere ääres on neile juhtunud see , mida nad on siiani ükskõiksel ja mõistmatul pilgul ainult raamatutest lugenud - aeg ise on ennast neile ilmutanud , on neile oma olemusest ja võimust märku andnud . </s> </p>
<p> <s> Need on nemad , kes muutuvad ja liiguvad , mitte aeg , mis ei liigu mitte sel viisil , nagu nemad arvavad , vaid hoopis teisiti . </s> <s> See , mida nad peavad aja liikumiseks , on ainult nende omad nooreea päevad , ainult nende oma vanadus , ainult nende oma surelikkus ; ja üle selle lendab valge lind , tõuseb adru ja vee lõhn , puhub tuul . </s> <s> Isegi Prahas ega Moskvas ei ole kõik kadunud , kuni elav tuul puhub ja taevas oma värve näitab . </s> </p>
<p> <s> Nad ei tea Prahast midagi ja Moskva ei huvita neid üldse . </s> <s> Nende päev lebab pikal rannal nagu kavala naeratusega ebajumala kingitus . </s> <s> Nad murravad selle küljest sätendavaid tunde ja pilluvad hooletult üle teineteise õla . </s> <s> Nii palju on neil siiski aru peas , et nad on vait , muidu võiks nende suust kuulda ainult väga kulunud sõnu . </s> </p>
<p> <s> Luidete vahele on nad lõpuks tule teinud , sest surnud pajude kuivad oksad on otsekui tule tegemiseks loodud . </s> <s> Leegil ei ole värvi , see paistab läbi ja näib , nagu ei põleks liival mitte tuli ise , vaid ainult tule viirastus . </s> <s> Seda , mis neil ütlemata jääb , ütleb tuleleek . </s> <s> Ütlevad pajupõõsaste punased ja valged luukered , kvartsi sädelus kivis , ja valge joon , mida sõjaväelennuk mere kohale taevasse tõmbab . </s> </p>
<p> <s> Siin ei ole telefoni ega tarvitata salakeelt . </s> <s> Siin võib nimetada asju nende õigete nimedega , kui neil üldse õigeid nimesid ongi . </s> <s> Sulg , millest ei tea , kas see on olnud käo või viu seljas , heidetakse ühe käeliigutusega tulle ja põleb ära , ilma et keegi tema õiget nime kunagi kuulda saaks . </s> <s> Kõigil asjadel , mida silm näeb , on ainult ajutised , kokkulepitud varjunimed . </s> <s> Missugused just , see oleneb keelest . </s> <s> Ainuüksi ehk Issanda ingel teab pärisnimesid , mida kuulates isegi paljas liiv ja eluta kivi võivad liikuma hakata , aga Issanda ingel on praegu selja keeranud ja oma käed puhtaks pesnud . </s> <s> Tema sääremarjad hiilgavad , kui ta merre kahlab . </s> </p>
<p> <s> Tulest tõuseb suitsu , varjud saavad võimu juurde , vaikimise aeg on möödas . </s> <s> Lion ajab ennast küünarnukkidele , tema õlad on päevitanud ja läigivad nagu poleeritud puu - otsekui oleks ta oma õlad ise ilma Jehoova abita maailmalihast välja raiunud ja ise oma peopesadega läikima hõõrunud . </s> <s> Õhtusse laskuvas valguses on täpselt näha Lioni silmavärv - see ei ole ei pruun ega must , nagu varem võis arvata , vaid tumekollane , punaka helgiga , mesilaste värv . </s> </p>
<p> <s> Nüüd räägib Lion pikalt , suure kaasaelamisega , ohtralt teisele täiesti arusaamatuid ja võõraid sõnu pruukides . </s> <s> Kuid ühe kuulutuse juurde tuleb ta ikka ja uuesti tagasi : " Ühegi maa muld ei ole nii püha , et seda kotikesega rinnal kanda . " </s> </p>
<p> <s> Tema , kellele see väljakutse määratud on , peaks selle vastu võtma , tühjaks tegema ja ära viskama , peaks teisele rahu ja lohutust andma , kuid selle asemel on ta kahtlaselt vait ning joonistab liivale lõustu ning irvitusi . </s> <s> Ta on iseendaga täiesti rahul , tema suunurki kergitab väike naeratus . </s> <s> Ta näeb nüüd oma silmaga ja kuuleb oma kõrvaga , et teine usaldab teda . </s> <s> Sealjuures ei kuulagi ta õieti , millest on jutt . </s> <s> Tema vaga naeratus varjab nii mõndagi , mis talle endalegi üllatuseks on . </s> </p>
<p> <s> Õieti himustaks ta praegu ise olla see teine , see Lion , kelle silmavärvi ja õlanukkide ühtlast päevitust ta häbematul ja säraval vargapilgul mõõdab . </s> <s> Ta on nagu kägu või kaaren , kes ihaldab teise ainukest pesa ja kõige kallimat vara - ei rohkem ega vähem kui ihu ja hinge . </s> <s> Kui see tema võimuses oleks , siis kisuks ta siinsamas kuumal liival , päise päeva ajal , lennukite müra ja elektrirongide igal täistunnil korduva kauge kõmina saatel teise hinge lihtlabasel ja metsikul viisil ninasõõrmete kaudu välja ja puhuks omaenese hingeauru asemele . </s> </p>
<p> <s> Peab ütlema , et iga suuandmisega jõuab ta oma eesmärgile natuke lähemale . </s> <s> Juba tundub talle , et teine on siia ilma tekkinud tema käsul ja just praegu . </s> <s> Siiski , sõna " muld " teise suus teeb teda tähelepanelikuks ja toob kahtlaste soovkujutluste riigist tagasi elavasse ellu , kus oma kõige salajasemaid mõtteid varjatakse , kus iga asi toimub seatud viisil ja kus ei saa ühtegi pulsilööki ega ühtegi elutundi vahele jätta . </s> </p>
<p> <s> Mõttes paneb ta imeks , et Lion tarvitab nii ajast ja arust sõnu nagu kotike ja muld . </s> <s> Eriti muld . </s> <s> See meenutab talle põllede ning pearätikutega vanainimesi , kes kurdavad : " Mis'nd minust , vanast mullast , enam " ja " Ei tea , kas surmgi mind , vana mulda , võtab " . </s> </p>
<p> <s> Mullast teab ta ühte ja teist . </s> <s> Ei aja kerget halli liivmulda kunagi segi raske punase savimullaga , on mullast näinud välja ilmumas vihmausse , kartuleid ja peete , roostetanud nuge , nööpe , saapasääri , kuusejuuri ja looma lõualuid . </s> <s> On vaadanud värske haua põhja ja näinud seal inimese- ning labidajälgi . </s> <s> Ähvardus : " Mullast oled sa võetud ja mullaks pead sa saama " teeb mullast tema verivaenlase , kellega tal on omad arved õiendada . </s> </p>
<p> <s> Kerge ja soe tuul puhub otse avamerelt , muudab suunda ja tõstab tulesädemeid üles . </s> <s> Alla langedes muutuvad need elavad punased sädemed hallideks tuhahelvesteks . </s> <s> Lion toob tulle veel ühe kaenlatäie kuivi pajuoksi , mis kõvasti praksuvad . </s> <s> Ta toob ka valget kaldale uhutud pilliroogu , mis põledes igasse ilmakaarde sulatuld pritsib . </s> <s> Õhk , vesi ja tuli on vastu õhtut rahutuks muutunud ja liikuma hakanud . </s> </p>
<p> <s> Ümbruse ärevus hakkab ka Lionile külge , ta ei püsi enam paigal , istub ja tõuseb , otsib endale uut ja õigemat paika , keerab selja mere poole ja küsib kõigelt , mida ta parajasti näeb - kividelt ja veelt , männilt ja pajult , ja küsib kõigelt , mida ta parajasti näha ei või - pimeduselt , mida silmapiir praegu veel suudab varjata , vanadelt maa alla vajunud riigipiiridelt , Valgelt ja Mustalt merelt , küsib Brežnevilt endalt ja iga liiduvabariigi juhilt eraldi - miks ta peab riiki sellepärast kummardama , et tal riigi pass taskus on . </s> <s> Miks ta peab siin mulda suudlema , kui tema hauad on mujal ? </s> </p>
<p> <s> Raamatusõnad " mulda suudlema " ja " hauad " saavad tema suus igapäevasteks ja harilikeks nagu sõnad " vaksal " või " majavalitsus " . </s> <s> Kõneldes muutub Lioni hääletoon hukkamõistvaks ja nägu tumedaks . </s> <s> Ta vajub kühmu , tardub paigale ja tema õlad kattuvad otsekui tolmuga . </s> <s> Tal on hirm , et ta saab OVIR-ist eitava vastuse , et Kuzminitšna väimees on teisele ametikohale üle viidud ja ei tegelegi enam kunstiga . </s> <s> Aga mida tähendab kunstiga tegelemine salakeeles ? </s> <s> Õige , väljasõidu korraldamist . </s> </p>
<p> <s> Jaatavat vastust kardab Lion praegu veelgi rohkem kui eitavat . </s> <s> Kardab sellest hoolimata , et oma lahkumise otsuse on ta omaks võtnud nii ammu , et ei mäletagi enam millal . </s> <s> Võib-olla juba siis , kui neil veel koer Nosson oli , kes sõi ära kõik suitsukonid , mis ta maast leidis . </s> <s> See võis olla teises või kolmandas klassis , sest neljanda klassi sügisel hakkas Nosson suitsumeeste ja napsivendade järel käima ega tulnudki enam koju tagasi . </s> <s> Lömitas õlleputka juures ja ükskord tädi Olga nägi teda , aga Nosson vaatas kõrvale , tegi kaela kangeks ja jättis mulje , et ta tädi Olgat ei tunnegi . </s> </p>
<p> <s> Sellest ajast peale käib lahkumise ettevalmistamine , sest koer Nossoni kadumine oli kindel märk - nüüd peab peale hakkama , enam ei maksa viivitada . </s> <s> Nossongi ei takista , enam ei ole tarvis aru pidada , kui kaua see koer veel elab . </s> <s> Lahkumise ettevalmistamine on nii palju aega nõudnud , et vahepeal on juba uus koer võetud , Kinski , ja sellelgi on nüüd juba habe hall . </s> </p>
<p> <s> Lionile on lahkumise ettevalmistused tähendanud teisipäeva õhtute ohverdamist saksa keelele ja neljapäeva õhtute ohverdamist inglise keelele . </s> <s> Salakeele ja telefoniga ümberkäimise on ta selgeks saanud koos rääkima õppimisega , mängult . </s> <s> Tädi Olga on talle tihti helistanud ja on alati Levi küsinud , ja tema on reipalt ning soliidselt vastanud : " Lev kuuleb . " </s> <s> Ta ise ei saa siiamaani aru , miks Lev , kui tema passis seisab ometi Lion . </s> <s> Siiski on Lion kindel , et seal , kus passi ei ole tarvis olnud näidata , on see talle kasuks tulnud . </s> <s> Eriti koolis . </s> </p>
<p> <s> Siin tule ääres tunnistab ta üles ka selle , et on teinud kaks pronksist lüpsjat ja ühe kohalikust kivist Lenini pea , ja häbeneb seda siiamaani . </s> <s> Lenini pea eest on ta saanud isegi ühe Moskva preemia . </s> <s> Seda pead näeb ta unes , ja alati ühtemoodi - ta läheb kiiresti mööda OVIR-i koridori ning tema järel sibab Lenini pea , ilma kereta , madal , sile ja mustjas , koera moodi . </s> <s> Tema püüab seda pead palitusabaga varjata , kardab kangesti , et Kuzminitšna näeb ja paneb pahaks ning laseb öelda , et väimees enam kunstiga ei tegele . </s> </p>
<p> <s> Seda jutustades tekib Lioni silmadesse isevärki sünge lõbusus . </s> <s> Ta kirjeldab oma vana karvasest riidest ameerika palitut ja selle hõlmu , mis olid pikad just sel ajal , kui Brežnevi riigis kanti lühikesi . </s> <s> Ta illustreerib oma juttu isegi piltidega ja joonistab liivale Kuzminitšna piirjooned . </s> <s> Erilist vaeva näeb ta kõrvarõngaste ja prillisangadega . </s> <s> Liiv on kuiv ja variseb kokku , kuid Lion roomab mööda randa , pühib mõned kriipsud ära ning tõmbab teisi juurde , kuni Kuzminitšna lai nägu hakkab meenutama Beethoveni surimaski . </s> </p>
<p> <s> Mõlemad , nii joonistaja kui ka pealtvaataja , aelevad nüüd naerdes liival ja nende muretus on päris imekspandav . </s> <s> Jääb mulje , et ükski riik ei saa takistada nende silmi hiilgamast ega hambaid välkumast . </s> <s> Neil pole sooja ega külma tuhandete poliitvangide saatusest ega vaimuhaiglate saladustest . </s> <s> Mis neil teistest . </s> <s> Mis sellest , et maa nende ümber on ära neetud . </s> <s> Seda ei usu ju niikuinii ükski , kes " Inturisti " sooja tiiva all siin on viibinud . </s> <s> See on unelmate maa , kus raamat maksab niisama vähe kui päts leiba , kus korteriüür on haruldaselt madal , kus ei panda rõhku ainult välisele ilule , kus ei tunta hirmu homse päeva ees . </s> </p>
<p> <s> Hiigelriigi servale , selle viimasele maalapile joonistavad nad Kuzminitšna näopildi ega hooli karvavõrdki linnadest , mis nende selja taga huugavad , ega kartoteegikappidest , kus nende nimed väga kergesti juba kirjas võivad olla . </s> <s> Issanda ingel ei võtagi suuri kääre kätte ega lõika nende naeru katki , see vaibub iseenesest . </s> <s> Veel läbi elamata aastad langevad otse ülevalt kesktaevast alla , lahkumise vari katab nägusid otsekui must telk , tuleleek tardub paigale ja tuul ei puhu . </s> <s> Siis läheb taevas uuesti kinni , vari rullitakse kokku ja tõmmatakse tagasi , suits hakkab keerlema ühel kohal ümber iseenda . </s> <s> Kõik on endine . </s> </p>
<p> <s> Lion ütleb , et ta ei tea , kas ta elab võõrsil praegu või hakkab ta tulevikus elama võõrsil , ja teine vastab sügavmõtteliselt , et seda ei saa teada enne , kui tulevik käes on . </s> <s> Lioni suust saab ta kuulda , et Riigist on võimalik ka välja pääseda . </s> <s> Uskumatu küll , aga temale on see mõte täiesti uus . </s> <s> See erutab teda nii , et ta parmuhammustused oma siledatel läikivatel pahkluudel täiesti verele kratsib . </s> </p>
<p> <s> Tema pea on täis värviliste ajakirjade klantspilte , pahna , mida ta salaja häbelikult ning himukalt endale mälu keerdkäikudest ilmuda laseb . </s> <s> Kui tal on olnud valida tõsise romaani ja labase pildilehe vahel , on ta valinud mõlemad . </s> <s> Ta on näinud Wieni kohal hõljumas naist , kelle rinnahoidja nimi on " Triumph " . </s> <s> Isoldet on ta näinud Tristani tassi reklaamkohvi valvamas . </s> <s> Soome kose all ujub Toonela luik , nokas elukindlustuspoliis . </s> <s> Haldjakoorid laulavad " Dior ! </s> <s> Mercedes ! </s> <s> Volvo ! </s> <s> Braun ! </s> <s> Dior ! </s> <s> Mercedes ! </s> <s> Volvo ! </s> <s> Braun ! " </s> <s> Kõikjal vedeleb autovõtmeid , teemantsõrmuseid ja õllepurke . </s> <s> Täismehe hambad on valged ja kukal punane . </s> <s> Nende meeste olemasolu peaks Lion tõsiselt arvesse võtma ja selle üle järele mõtlema , kuid selle asemel jutustab ta Warholi elulugu , kirjeldab Henry Moore'i kujusid ja tunnistab üles , mis talle on räägitud Ameerika valgusest . </s> <s> " Seal on valgus kollane . </s> <s> Seal on kollased varjud . </s> <s> Ära arva , et nad on sinised ! " hoiatab ta . </s> <s> Ta ütleb , et mõtleb kogu aeg Moore'i kujude peale ja et eriti piinavad teda nende kujude varjud . </s> <s> " Nende varjud töötavad ! </s> <s> Need töötavad kujude kasuks ! " </s> <s> Ta pihib , et on jälginud ka oma tehtud kujude varje , kuid neil on midagi viga , nad ei tööta . </s> <s> " Kui vari elab , siis on kuju valmis , " avaldab ta teisele oma ametisaladuse . </s> </p>
<p> <s> Rääkides peab Lion silmas iseenda ja teise varju liival , ta pilk muutub äraolevaks ja käed vajuvad alandlikult rippu , sest neile on antud liiga raske ülesanne - teha elava keha järgi surnud kuju , millel ometi oleks elav vari . </s> <s> Ta ei anna teisele andeks , et see ennast liigutab , et see oma näoilmet vahetab , elab ja muutub . </s> <s> Sellele näole on Lion ometi ise õige ilme välja valinud , selle kaela lülid on ta ise oma käega sobiva nurga alla painutanud ja nii peavad nad ka jääma . </s> <s> Nad peavad väljendama kätt , mis neid puutus , ja pilku , mis nad elavaks tegi . </s> <s> Ainult nii kuuluvad nad lõplikult sellele käele ja sellele pilgule . </s> </p>
<p> <s> Lion paneb käe teise kaelale , nagu tahaks ta seda tõesti painutama hakata , ja nende varjud sulavad uuesti kokku . </s> <s> Ükski sõna ei anna edasi seda põletavat kurbust , mida nad koos tunnevad , kui kumbki ei saa üle surelikele seatud piirist , mis ühe olemust teise eest kaitseb . </s> <s> Kui seda piiri ei oleks seatud , siis vahetaksid nad siinsamas oma lihad-kondid ära nagu seljariided . </s> <s> Nad vallutaksid ära võõra verepimeduse , asuksid omanikena teineteise pealuusse , üks võtaks endale teise kopsud , suruks ise nende niiske ja toore tumeduse kokku , sobitaks endale teise neere ja südant , tõmbaks teise selgroo sirgu nagu hiilgava ja hirmuäratava vedru . </s> <s> Huvi ja õudusega aimaks üks , kuidas teine tema enda lihas sedasama teeb . </s> </p>
<p> <s> Õhk on niiske nagu pisarate sool . </s> <s> Tuul pöörab . </s> <s> Lion jääb üksipäini eredasse päikesepaistesse seisma , kui teine tema käed oma kaelalt maha raputab ja vee poole läheb , selg sirge , pea püsti . </s> <s> Vaimusilmas näeb Lion teda valmis olevana . </s> <s> Kollakaspruuni puukujuna . </s> <s> Ainult selles ei ole ta päris kindel , mis puu see on . </s> <s> Kase- ja pirnipuu praagib ta kohe välja . </s> <s> Pähklipuu juurde jääb ta kindlaks . </s> <s> Just sel hetkel vaatab teine selja taha ja tema näost paistab alasti ning paljas rõõm , mis teeb ta niisama süütuks ja julmaks nagu päevavalguse , niisama aja võimu alt väljas olevaks nagu rohu , mis oktoobris kaob ja mais jälle ilmub , niisama kättesaamatuks nagu silmapiiri . </s> <s> Iga tema jalaaste käristab liiva katki . </s> </p>
<p> <s> Üksiku põldmarjapuhma juures jääb ta seisma ning sööb kõik marjad ära , nii palju , kui neid on . </s> <s> Tumepunane marjamahl jookseb näppe mööda alla ja ta pühib käed hooletult vastu kõhtu puhtaks . </s> <s> Üks mis kindel - seda liigutust ei saa ta enam kunagi teist korda teha . </s> <s> Mitte kunagi enam ei ole tema päev nii noor . </s> <s> Mitte kunagi enam ja igavesest ajast igavesti . </s> <s> Nii pateetiline on selle pildi allkiri , millel on ainult riba liiva , merevesi ja inimeste saatus , kes sel päeval elavad . </s> </p>
<p> <s> Ta laseb mereveel tõusta rinnuni , alles siis hakkab ta ujuma . </s> <s> Vesi ei sulpsu , laine ei laksu , ümberringi on vaikus ja tühjus , otsekui oleks uks selja taga kinni läinud . </s> </p>
<p> <s> Ei maksa unustada , et siin ujub seesama laps , kes 1956. aastal astub mööda haljast metsarada , näol klassikalised suvepäikselaigud ning vana luuleline lehemuster . </s> <s> Kaenla all hoiab ta paksu raamatut , mille pealkiri on " Vene mets " . </s> <s> Selle läbilugemist peab ta oma kohuseks , kui ta on selle kord juba raamatukogust võtnud . </s> <s> Tal on kavatsus toominga otsa ronida , marju süüa ja raamatut lugeda . </s> <s> Kahel pool metsarada säravad sinised kellukesed , otsekui seisaksid nad altaril veeklaasis . </s> <s> Kuuskedest tõuseb tumedat vaigulõhna ja mööda rada läheb kolhoosibrigadiri väike poeg , kellele on antud lihtne ülesanne - ta peab vaatama , kas vaarikad on metsas valmis . </s> </p>
<p> <s> Poiss võib olla viie-kuueaastane . </s> <s> Tal on käes viuksuv kummikukk . </s> <s> Teerada lookleb läbi vaarikavarte ja viib kaks last vääramatult kokku . </s> <s> Nad jäävad seisma , kaabivad jalgadega maad , näperdavad oma nööpe ja napsavad puhmast marju . </s> <s> Kolhoosibrigadiri poeg on teisest vähemalt viis aastat noorem , välja näeb ta veelgi väiksem , olgugi et temast tuleb turske mees nagu metsapull . </s> </p>
<p> <s> Suurema lapse näole annavad puulehtede liikuvad varjud kavala ja kelmi ilme , ta mõõdab ebalevat poisikest pealaest jalatallani ja meelitab : " Tule , ma näitan sulle ühte salakohta ! " </s> <s> Kui teine midagi vastata ei oska ja paigalt ei liigu , sunnib suurem : " Noh ! " , ning kortsutab kulmu . </s> <s> Tema selgeis silmis vilgub must säde . </s> <s> Ja ennäe - poisike lipsabki tema järel sõnakuulelikult paksu kuusepadrikusse , kus peab ette vaatama , et silmi peast välja ei torgi . </s> </p>
<p> <s> Natukese aja pärast lükkab vanem noorema tihedate puuokste vahelt välja päikese kätte , mis voolab otsejoones ülalt alla väikesele metsalagendikule . </s> <s> Niidetud heina lõhn täidab kogu helendava ja virvendava õhuruumi . </s> <s> Liblikad kaovad valguse käest varju ja ilmuvad uuesti ootamatult nähtavale . </s> <s> Kuhu vari langeb , seal on maa must nagu põrgusuu . </s> <s> Puud kohisevad vaevukuuldavalt . </s> <s> Igaüks on seda lagendikku näinud , seda on lõpmata palju maalitud ja erinevates keeltes kirjeldatud . </s> <s> See on just seesama lagendik . </s> <s> Poisike seisab pettunud näoga paigal , ta ei näe lagendikul midagi erilist , on valmis kohe virisema hakkama ja viuksutab pahuralt oma kummist kukke . </s> </p>
<p> <s> Hirmu ei tekikski , kui teine ei sosistaks : " Ära karda ! </s> <s> Mina olen siin ! " ja selle juures väiksemat tasakesi edasi , heleda valguse kätte ei lükkaks . </s> <s> Nüüd täidab kogu sätendavat ja kahisevat lagendikku sosin : " Ära karda ! </s> <s> Kui mina siin olen , siis ta ei tule ! " </s> </p>
<p> <s> Seejärel praksatab oks , põõsas läheb kinni nagu salauks ja sosistaja on lagendikult kadunud . </s> <s> Ta hiilib hinge kinni pidades lagendiku teise serva ja piilub okste vahelt välja . </s> <s> Keset juulipäeva auhiilgust ja sära seisab väike hall kogu ega julge iitsatadagi . </s> <s> Ainult oma kollast kummikukke surub ta kahe käega kurgu alla . </s> <s> Hiljem kodus ei oska kaotsiläinud ja suure vaevaga ülesleitud poisike midagi mõistlikku öelda . </s> </p>
<p> <s> Selle lagendiku koos põõsastega pühib üks mees buldooseri möirates kahekümne aasta pärast siiski maa pealt ära . </s> <s> Pärast makstakse sellele mehele palka ja preemiat . </s> <s> Kui see oleks tema võimuses , siis ei laseks ta siia kunagi päikest paista . </s> </p>
<p> <s> Võimalik , et seitsesada aastat orjust , lummutised , näkid ja maa-alused on ainult eesti rahva ettekujutus ja folkloristi uurimisaine , aga võib-olla teab iga eesti buldooserijuht , mis need on . </s> </p>
<p> <s> See selgub alles tulevikus , kas ka Lionil on selle looga midagi tegemist või mitte . </s> <s> Praegu aga kannab Lion lõkkesse liiva , kuni tuli on lämbunud , ja seisab siis tule haual , käed vaheliti rinnal . </s> <s> Keegi ei või teada , mida ta mõtleb . </s> <s> Ta jälgib pingsalt , kuidas teine oma ihuliikmed merest pikkamööda tagasi saab ja kuidas need oma endise kuju võtavad . </s> <s> Õlad on jälle õlad ja põlved on põlved , mitte ebamäärane värelus vee all . </s> <s> Huuled on kauasest meres loksumisest sinised ja ihu kananahal . </s> <s> Kohe , kui ta jala kaldale tõstab , astub ta katkise elektripirni peale , mille laine on kusagilt kätte saanud ja kaasa toonud . </s> <s> Õhuke klaas lõikab pehmet liha hõlpsasti ja ilma erilist valu tegemata . </s> </p>
<p> <s> Iseenesestmõistetavalt toetab ta käe Lioni õlale ja uurib ühel jalal seistes oma talda . </s> <s> Siis istub ta liivale maha ja käseb : " Võta nuga ! " </s> <s> See on nii lihtne lause , et igaüks peaks oskama seda võõras keeles öelda . </s> <s> Lion võtab sõnagi lausumata märja liivase jala oma kaenlasse ja tema kalli šveitsi taskunoa tera pöörab üheainsa osava liigutusega klaasitüki haavast välja . </s> <s> Peen verenire , mis nähtavale ilmub , pole kõne väärt . </s> <s> Siiski kiiskab see õhtuvalguses nagu odav ehteasi . </s> <s> Lion saab selle omale . </s> <s> Verel on vere maik , olgu veri kelle oma tahes . </s> </p>
<p> <s> Kelle omad on Brežnevi tankid ? </s> <s> Kelle oma on läänetaeva kurbus ja raamatute mürk ? </s> <s> Ja kelle oma on " armastajapaar , kes kartmata jookseb rannal , jalad katmata , jalad katmata ja soontes tuulevein ? " </s> </p>
<p> <s> Täna ei teata TASS enam midagi . </s> <s> Nii Daugava jõe kui ka Soome lahe ääres voolab vesi kraanist keedupottidesse ja kohvikannudesse , vannidesse ja pesukaussidesse . </s> <s> Või võetakse jääkapist välja , leib on lõigatud . </s> </p>
<p> <s> Päikesejumal kihutab Läände , raudsest eesriidest otse läbi , nii et silmgi ei pilgu . </s> <s> Tema paljad tulised põlved välguvad riigipöördekatsete ja raketibaaside kohal niisama vääramatult , nagu nad välguvad õunapuulatvade ja kuivama pandud lüpsikute kohal . </s> <s> Ja nii nagu seadus ette näeb , lahkub tema vanker Moskva Punaselt Väljakult alati tund aega varem kui Riia Rannast . </s> </p>
<p> <s> VALGED TALDRIKUD ILMUVAD LAUALE JA KORISTATAKSE JÄLLE ÄRA . </s> <s> Leivanuga unustatakse panna tagasi oma kohale . </s> <s> Kohvipaks ning teepära visatakse minema . </s> <s> Aknad on augustiõhtusse lahti . </s> <s> Kardin hõljub nii süütult , lillekimp vaasis lõhnab nii magusalt ja lambi valgussõõr laes kumab nii soojalt , et jääb mulje nagu ei olekski seal all Prahas sügis juba käes ja nagu ei olekski siin üleval Riias Riigil võimalik oma kätt inimese päevade peale panna ja nagu oleks Balti sõjakomissariaatide töö ainult ettekujutus või nali . </s> </p>
<p> <s> Igaüks , kes oma pea aknast välja pistab , tõmbab selle kohe jälle tagasi , sest õhtu on suur ja pime nagu surmavald . </s> <s> Akna taga õhus seisab Issanda ingel , taskuraamat käes , ning kirjutab . </s> <s> Mida ta tänase kuupäeva alla märgib , selle jätab ta oma teada nii nagu kõik , mida ta majaseintest ja ribikontidest läbi vaadates näeb . </s> <s> Siiski , kaks sõna - suits ja sool - paneb ta tänase päeva mälestuseks ilmtingimata kirja , sest et tema arust on riik ainult sinine suits , mis oli ja enam ei ole , ja inimese päevad ning ihu on tema meelest ainult sool , mis sulab . </s> <s> Temaga võib vaielda ja ongi vaieldud , talle võib püüda raamatute abiga selgeks teha ja ongi tehtud , et inimene on loom , aga ta ei vaevu kulmugi kergitama . </s> <s> Temaga vaielda on nagu sõelaga vett kanda . </s> </p>
<p> <s> Esimesed tähed ilmuvad taevasse . </s> <s> Kindlasti on nende hulgas mõni , mis langeb eesti nõgestesse , läti maltsa ning tšehhi porisse ja põrmu . </s> </p>
<p> <s> Nagu ei puutuks see , mis täna silmapiiri taga toimub , üldse nendesse , avab Lion kapiuksi ning pesusahtleid ja kisub sealt otsekui kiskjakurgust välja vannilinu ning käterätte . </s> <s> Näha on , et ta tunneb kapist paistvate karskete pesuvirnade ning hoole ja armastusega valmistatud kroogitud suudega lõhnakotikeste ees ebamugavust ning kohmetust . </s> <s> Millal müütiline ema ja saladuslik tädi Olga nähtavale ilmuvad , seda ei ole teada . </s> <s> Teada on ainult nii palju , et nad istuvad suvilas , ja koguni koos isaga . </s> <s> Isast ei ole varem juttu olnud . </s> <s> See on esimene kord , kus isa mängu tuleb . </s> </p>
<p> <s> Kui aga päris aus olla , siis juttu ei ole olnud väga paljudest asjadest , kas või tema Tallinna-elupaigast , kus kraanist purskab ainult jääkülma vett ja kus pigem mängitakse ning näideldakse elamist , kui tegelikult elatakse . </s> <s> Juttu ei ole olnud käterättidest ning voodilinadest , mis on aetud ahju , kuna keegi on pühkinud neisse värviseid pintsleid ; ka mitte riidehilpudest ega heliplaatidest , mis on kogu aeg ringluses ja vahetuses . </s> <s> Kaugeltki ei ole juttu olnud sellest , et kellelgi ei ole venda ega õde , isa ega ema . </s> <s> Sugulastest ei räägita . </s> <s> Ema ja isa ? </s> <s> Mis loomad need on ? </s> </p>
<p> <s> Kuna ta ei ole pikemat aega viibinud paikades , kus keedetakse moosi , praetakse kotlette või triigitakse linu , siis on ta kindel , et keetmine , küpsetamine ja triikimine on igal pool ja üleüldiselt lõpetatud . </s> <s> Kui ta nüüd näeb laual tädi Olga keedetud kirsimoosi ja pesukapis ema triigitud linu , siis on see talle suureks hoobiks . </s> <s> Oma südames ta paneb seda moosi ja neid linu väga imeks , nagu ta paneb imeks ka seda , et Lion neid nii pahaaimamata kasutab , nagu poleks ta midagi kuulnud muusikalist " Juuksed " ega maailma tulevikust . </s> <s> Igal juhul on ta suurest kirsimoosipurgist rabatud . </s> <s> Tähendab , midagi pole muutunud ! </s> <s> Ikka veel on moos kapis ja kord majas ! </s> <s> Milleks siis kõik need kesköised kaifid , see lilleõis särgiseljal , kõik sõna ja värv ja maailma saatus ! </s> <s> Milleks siis on sildu põletatud , isade jalgealust õõnestatud ja emade kartulisalatid ära põlatud ! </s> </p>
<p> <s> Mida ta ootab , kui ta käe välja sirutab ja teise elujoonele asetab ? </s> <s> Ühe silmapilgu seisavad nad vannitoa ukse ees vastamisi , ühe käsi teise käes , otsekui suursaadikud , kelle riigid on vastu ootusi ühinenud , aga pole veel teada , mis huvides . </s> <s> Puudub veel ainult , et nad teineteisele süütu pilgu ja helge ning ametliku naeratuse saatel kinnitaksid : " Palju õnne ! </s> <s> Jõudu ja edu ! " </s> <s> Võib-olla peaksid nad aga hoopis teineteisele tungivalt sosistama : " Ära karda ! </s> <s> Mina olen siin ! " </s> </p>
<p> <s> Südamepõhjas ootab ta , et Lion kõik tema võrgud ja nöörid katki rebiks , üle õla minema viskaks ja sellest hoolimata tema kõrvale seisma jääks , teda õigeks mõistaks , läbi näeks ja trööstiks . </s> <s> Kuidas aga saab Lion seda teha , kui ta ise alles vähem kui kolme aasta eest on oma õpetajale ja diplomitöö juhendajale külma arvestusega sulnilt naeratanud . </s> <s> Kui ta on kardetava ja suure kala oma võrku saanud , selle rabelemist mõne aja tumeda huvi ja hirmuga jälginud ning parajal hetkel õhku ahmima jätnud . </s> <s> Igal juhul on Lion oma diplomit hiilgavalt kaitsnud ja kõik , kes kaitsmisel olid , mäletavad tänini selle poisi ilmsüütut pilku . </s> <s> Siiski painab juhendajat edaspidi alaline hirm . </s> <s> Ta ei ole kindel , mida Lion temast aimab ja mida Riik temast teab . </s> <s> Keegi ei saa teda aidata . </s> </p>
<p> <s> Siis nõksatavad seinakella pikad noolekujulised osutid , aeg liigutab ennast ja tundub , et tema kondid nagisevad . </s> <s> Kell lööb ja kellalöökide kõlav selge naisehääl kajab läbi korteri otsekui märguanne elada ja tegutseda , kuni elupäevi on . </s> </p>
<p> <s> Lion lükkab kapiuksed kinni ja ulatab teisele korralikult kokkupandud vannilina , mille see hooletult õlale võtab . </s> <s> Ta lükkab võõra vannitoa jääklaasist ukse kindla käega riivi , keerab kraanid lahti ja pillub oma vähesed hilbud lohakalt põrandale laiali . </s> <s> Isegi vannilina , millel on piinlikult puhta pesu vanaaegne lume- ja lavendlilõhn , keerab ta asja eest , teist taga nutsakusse kokku ja viskab põrandale , hoolimata sellest , et seinal on terve rida tühje konkse . </s> </p>
<p> <s> Ta hindab vannitoa ära . </s> <s> Tema meelest on see vanainimeste vannituba . </s> <s> Seda arvamust kinnitavad iseäranis vanni käpad , mis on malmist valatud , kuid püüavad pronksi muljet jätta . </s> <s> Ka valge kulunud värviga tool ja peegliraam , millel looklevad rauged puust vesiroosid , meenutavad talle vanu inimesi ja vanakraamikauplusi , mitte aga mööbliajakirjade juugendilehekülgi . </s> </p>
<p> <s> Ta uurib valvsal jahimehepilgul ümbrust ega jäta kahe silma vahele ühtki topsi , pudelit ega karpi . </s> <s> Eriti ahvatleb teda kõik , mis läigib . </s> <s> Nagu võiski arvata . </s> <s> Kääre , pintsette ja žiletiteri tõstab ta ühest kohast teise ning naudib nende äraneetud ning ohtlikku valmisolekut milleks tahes . </s> <s> Muretult täiendab ta klišeed " Üksi võõras vannitoas " iseäralike detailidega . </s> <s> Kui mõned on võõrastes vannitubades nuuskinud teiste lõhnaseepe ja deodorante , siis tema avastab silindrikujulise kivitopsi , milles seisab kolm võõrast hambaharja - üks valge nagu luu , teine punane nagu suu , kolmas must nagu eebenipuu . </s> <s> Läbi valge kivi looklevad pruunikaspunased sooned . </s> <s> Ei ole selge , kas see kivi meenutab rohkem vanade jumalate valgeid põlvi või klaari suveõuna külma liha ning pruune seemneid . </s> </p>
<p> <s> Ta hoiab kivi käes seni , kuni see soojaks läheb , siis paneb ta selle riiulile tagasi . </s> <s> Kolm hambaharja ja tuub odavat läti piparmündipastat jäävadki temast kraanikaussi vedelema . </s> </p>
<p> <s> Omavoliliselt avab ta peeglialuse kapi ja otsib sealt põhjalikult šampooni , mida ta ei leia enne , kui on kogu kapi sisu pahupidi pööranud . </s> <s> Ja kui ta lõpuks leiabki padjakese munašampooni , siis viskab ta selle halvakspanevalt kappi tagasi . </s> <s> Kapist on tulnud välja pika sabaga käsipeegel , ilus , kuid tuhm , samuti kingakarp , milles on haavaplaastreid , merevaigutükke , pimsskivi ja paar nüri pliiatsit . </s> <s> Põrandale veereb tablette , tõrusid ja käbisid ning terve kogu vanade lõhnaõlipudelite mitmetahulisi klaaspunne , mida väike Lion on kunagi pidanud oma kalliks aardeks . </s> </p>
<p> <s> Ta topib kõik asjad kuidagimoodi kappi tagasi , surub kapiukse väevõimuga kinni ja lõpuks ometi on ta nii kaugel , et saab vanni astuda ja dušikraani lahti keerata . </s> <s> Silmapilk ümbritsevad teda igast küljest sirged , peenikesed ja tihedad veejoad otsekui metallist puurivarvad . </s> <s> Ta seisab alasti puuris , pea seljas . </s> <s> Tekib loomulik küsimus , kust ta tuli ja kes ta sisse lasi . </s> <s> Seda enam , et ta vannist välja astudes määrib oma märjale seljale teiste kallist ja haruldast silmalaukreemi . </s> <s> Sedasama hõõrub ta ohtralt ka oma jalataldadele . </s> </p>
<p> <s> Enne on tal siiski üks sahtel jäänud läbi uurimata . </s> <s> Sealt leiabki ta tumepunase flanellkotikese , mille paelad ta kohe lahti harutab , sealjuures pehmele riidele lõhnavaid rasvaseid kreemijälgi jättes . </s> <s> Mustjaspunasest kotisuust roomab välja jäme pruun juuksepalmik , mõlemast otsast lihtsa ja odava õmblusniidiga kõvasti kinni seotud . </s> </p>
<p> <s> Sellel ei ole juures ei tolmu , ei vanade lõhnaõlide ega naftaliinilõhna , nagu tema välimusest võiks arvata , vaid tavaline värskelt pestud juuste lõhn . </s> <s> Kui see vastu ihu puutub , siis see ongi harilik võõras juus - külm ja soe ühekorraga , sile ja kare , vastumeelne ja külgetõmbav . </s> <s> Seda muudkui libistaks ja libistaks läbi peo . </s> </p>
<p> <s> Nii ta teebki , teadmata , et see on ema koolitüdrukupats , ära lõigatud kus mujal kui Varssavis . </s> <s> Täpsemalt , 1932. aastal Varssavi juuksuriäris , mida enam ei ole ja kus Ada tegi vanaemale võrratuid vesilaineid . </s> <s> Ema sai endale sünnipäevakingituseks koolivaheaja Varssavis vanaema juures ja soengu , mis ranges Läti Vabariigi gümnaasiumis tuli kohe sirgeks kammida ja välja kasvatada . </s> <s> See mahalõigatud pats jäigi lõpuks vanaisale kaasa andmata . </s> <s> See pidi pandama ükskord vanaisa kirstu , kui vanaisa ära sureb . </s> <s> Matustele minekuks Riigist väljasõidu luba küsima ei julgenud keegi 1952. aastal minna . </s> <s> Selle patsiga mängida ei tohi ! </s> </p>
<p> <s> Temale ei saa sellega mängimist keegi keelata , sest nüüdsest peale on see pats alatiseks otsapidi tema peos . </s> <s> Edaspidi on tal alati võimalik vaadata maailma läbi nende noorte , pehmete ja pruunide , kirstu kaasa panemata jäänud juuste , nagu ta praegu just teebki . </s> <s> Ta ei tea seda isegi , kus ja millal ta sellel juuksepalmikul jälle mälupõhjast välja roomata laseb . </s> <s> Ta on äraaimamatu ja kardetav nagu tulevik ise . </s> </p>
<p> <s> Kuigi tema selja taga on eesti kuusemetsad , Tallinna vaade ja läti vannitoa jääklaasist uks , lainetab ta silmade ees juba kuum valkjassinine taevas ja vali pahaendeline tuul puhub piki laia Marzalkowskat ja piki kadunud Krochmalnat - piki kõiki neid tänavaid , mis küll kannavad Varssavi tänavate tuntud nimesid , kuid mis on jäänud uue , kalgi ning troostitu Idabloki Varssavi sisse ning alla . </s> <s> Varssavi tänavatena on need olemas veel ainult mälus . </s> <s> Mälu abiga laseb kes tahes , kas või I. B. Singer ise , Varssavil endisena surnuist üles tõusta , avab tuhaks ja tolmuks saanud elutubade ning kohvikute uksed , täidab ruumid südametuksete ja elusaatustega . </s> <s> Laseb poolel leheküljel ühe külma Varssavi talvepäeva Nietzsche tsitaadi saatel tagasipöördumatult ja kurvalt kaduda , manab seintele ammukustunud ehavalguse , raadiosse Hitleri kõne ja sätendavate tähemärkide taha vägede Jehoova pilkava palge . </s> </p>
<p> <s> Ometi on mälu luules , mälu proosas ja mälu draamas kõik teisiti kui elu kaoses . </s> <s> Seal ei ole kohta igaühele tuntud ja üksteise eest salatud alandusel : kohvi ei loksu puhtale rinnaesisele , king ei hõõru , saatuslikule kohtumisele ruttajat ei taba otse keset peatänavat ootamatu pissihäda ega kardetud köhahoog . </s> <s> Käed ei lähe kunagi higiseks ja alati on kohe selge , miks miski toimub . </s> <s> Ja sellest hoolimata viib mälu särav punktiirjoon igast pimedusest läbi , minevik ilmutab ennast tulevikus ja tulevik minevikus . </s> <s> Kuidas lõikad , nõnda külvad . </s> <s> Nõnda kui taevas , nii ka maa pääl . </s> <s> Kui on olnud aasta 1968 , tuleb ilmtingimata ka aasta 1971 ja suveasfalt sulab , sillutis hõõgub ning eesti turistid kiirustavad Varssavi kaubamajadesse . </s> <s> Solidarność ja Walésa on veel sõnad , mis ei ütle kellelegi midagi , kuid külvatud nad juba on ja küll lõikuseaeg ka tuleb . </s> <s> Praegu sorivad eestlased veel himukalt Poola kaupa , kuigi see tundub isegi neile kallim ja kehvem , kui nad kodus arvasid . </s> </p>
<p> <s> Ka tema on teiste seas , uurib samuti kingi ja kindaid , loeb mõttes raha . </s> <s> Nagu teised , nii ei suuda ka tema kuidagi otsustada , mida osta , sest tarvis on ju kõike . </s> <s> Tööpäeva lõpp läheneb , poed pannakse varsti kinni . </s> <s> Kaubamajas põlevad küll päevavalguslambid , kuid sellest hoolimata tundub , et voolu hoitakse kokku . </s> <s> Tänaval hõõguvat kuumust ei ole ruumides sees üldse tunda . </s> <s> Sees on rõske ja hämar . </s> <s> Kummalisel kombel levib nendes uutes hoonetes vanaaegne kopituse ning jodoformi lehk . </s> <s> Lambid surisevad ja urisevad , valgus võbiseb . </s> </p>
<p> <s> Vanad , väikesed , läbitungiva pilgu ja koltunud pitskraedega müüjatarid meenutavad viirastusi . </s> <s> Neid katab kas härmatis või tolm . </s> <s> Vahetevahel nad liiguvad ühe leti tagant teise taha ja sisisevad . </s> <s> Erilise hoolega valvavad nad kingaosakonda . </s> </p>
<p> <s> Kuigi vitriinides seisavad naistekingad , meestekingad , lastekingad ja isegi titepapud , otsivad eestlased oma naistele , pruutidele ja tütardele kirglikult pikki , kalleid , siledast nahast talvesaapaid , kuid just neid saapaid nad ei leia . </s> <s> Et ei ole veel saapahooaeg , seda panevad nad poola rahvale väga pahaks . </s> <s> Heidavad lausa ette . </s> <s> Ei anna andeks . </s> <s> Tuletavad otse kaubamaja leti ääres šlahta kuritegusid meelde . </s> <s> Kõrgelt riiulite hämarusest aga varitsevad neid samal ajal röögatute hindadega õhtukingad otsekui verejanulised loomad . </s> </p>
<p> <s> Lakk läigib ja pritsib valgust , seemisnahk aga , vastupidi , imeb valgust . </s> <s> Ihuvärvi nahkvooder helendab vaguralt , firmamärkide kuldtähed meenutavad hauakirju . </s> <s> Naine , kes need kabjataolised kingad jalga saab , võib olla endaga täiesti rahul - ka tema jalad on nüüd vanakuradi jalgade sarnased , nagu aja mood nõuab . </s> </p>
<p> <s> Siinsamas kõrval seisavad kohvrid ja portfellid , looklevad vööd ja rihmad , ripuvad püksitraksid , piitsapiud ja suukorvid . </s> <s> Kõiki neid asju ei oleks mõtet üles lugeda , kui eestlased ja sealhulgas ka tema ei näeks neid esimest korda nii suurel hulgal koos . </s> <s> Maa , kust nad pärit on , peab küll vaene olema , kui isegi poola kõvade ninadega kingad ja krobelised kohvrid neile luksuse ja külluse mulje jätavad ! </s> </p>
<p> <s> Letiklaasi all lebavad kindad . </s> <s> Lehvikutena paigutatud kindad ja hooletult visatud , otsekui nähtamatust käest võetud kindad . </s> <s> Selles kummitustega täidetud rõskes kaubamajas on üllatav näha kindaid , millega raudteejaamas ja lennuväljal viibatakse , mida unustatakse küll kohvikutesse , küll taksodesse - äraleierdatud , sentimentaalseid , ajatuid , raudse eesriide taguseid , eilse maailma kindaid . </s> </p>
<p> <s> Kinnaste meelevalla all on ta tükk aega veel tänavalgi . </s> <s> Nende lõhn saadab teda esimese ristteeni . </s> </p>
<p> <s> Väljas on kõik teisiti , kui oli enne . </s> <s> Päike hakkab just loojuma , taevas on nagu sulatuli ja suits . </s> <s> Kangialustest ilmub välja jultunud silmavaatega vanamehi . </s> <s> Trammiroopad hõõguvad punakalt , inimesed ja hooned mõjuvad tontlikult . </s> <s> Teised , kes on Varssavis käinud , tunnevad kindlasti temast paremini Belvedere lossi , taastatud vanalinna platse ja purskkaeve , Püha Risti kirikut , urni , mille sees on Chopini süda . </s> <s> Küsitav aga , kas nad on kogenud pimeduse saabumise tundi . </s> <s> Rääkinud ei ole sellest keegi . </s> </p>
<p> <s> Räägitud on kahest poola kunstnikust , kes olid andekad nagu lapsed , aga tigedad nagu koerad . </s> <s> Räägitud on , kuidas poolakad tuntud eesti kirjaniku N. Liidu numbrimärgiga autot kividega pildusid . </s> <s> Kui kirjanik vihastas ja autost välja tuli , hüüdsid nad rõõmuga : " Oo , see olete teie , kulla härra , aga meie juba mõtlesime , et kurat teab , kes see on ! " </s> <s> Keegi oli Varssavis surnuaialt pataka raha leidnud . </s> <s> Ameerika nätsu pähe oli lastele ostetud katkisi kondoome . </s> <s> Ühed olid näinud Grotowskit , teised jälle Olbrychskit . </s> </p>
<p> <s> Teistega võrreldes saab tema väga vähe näha . </s> <s> Et ta oma käe 1968. aastal Riias nii kergemeelselt võõra juuksepalmiku järele välja sirutab , siis peab ta paljusid teisi paiku , sealhulgas ka 1971. aasta Varssavit , nägema läbi nende Suurel Lahkumisel kaasa panemata jäänud juuste . </s> <s> Nende juuste pruun päevapildikurbus vajutab oma pitseri kõigele , mis on . </s> <s> Õhku , aknaklaasidele , naeruväärsele ja surematule armastusele , võõraste inimeste valgetele nägudele , Brežnevi ja Johnsoni poliitikale , kinokuulutustele , tema enda triibulisele trikoosärgile , mida oleks tarvis täna kindlasti pesta . </s> <s> Kui see aga hommikuks ära ei kuiva , siis võib seda sooja ilmaga väga hästi ka niiskelt selga panna . </s> </p>
<p> <s> Just siis , kui ta särgi suhtes on otsuse teinud ja üle tänava tahab minna , ilmub nähtava varjust välja nähtamatu ja kõik , kes tahtsid üle tänava minna , põrkavad tagasi . </s> <s> Tramm pidurdab nii järsult , et roopad löövad tuld . </s> <s> Tuulekeeris litsub ülalt alla sööstva surmaingli tiivad selja taha kokku nagu plekitahvlid . </s> <s> Inimeste juuksed tõusevad peas püsti , õhus lendab paberit ja prahti , hämaruses ei seleta silm , kas keegi ajab käe kõrval oma vana jalgratast , mille punasest klaasist reflektor kangesti hiilgab , või liigub õhus tõesti punane tulekera . </s> </p>
<p> <s> Esialgu arvab ta , et kõik seda tulekera jälgivad , siis aga paneb ta tähele , et trammiroobaste vahel maas lebab miski , mida kõik näha tahavad . </s> <s> Siis visatakse sellele present peale . </s> <s> Surmaingel juba lahkub , aga politseinikud ja arstid alles saabuvad . </s> <s> Trammijuhile topitakse vägisi suhu kollaseid tablette . </s> <s> Trammijuht ajab silmad pahupidi ning puristab , kui arstid kahe mehega ta lõugu laiali kangutavad . </s> </p>
<p> <s> Tema aga hiilib üle õla tagasi vaadates minema ja keegi ei pea teda kinni . </s> <s> Kuigi ta on seisnud õnnetuse lähedal , ei tea ta , kas nähti jalgratast või keravälku . </s> <s> Keegi ei tea , mis toimus . </s> </p>
<p> <s> Isegi juhuslik pealtnägija ilmub välja alati hoopis teises kohas , hakkab kõnelema palju hiljem , räägib Gorbatšovist ja mõtleb Leninit , ajab lõpu algusega segi ja kordab sõnu , mida kõik juba niikuinii kuulnud on , sonib minevikust ja tulevikust , unustusest ja naerust . </s> </p>
<p> <s> Nüüd aga on viimane aeg pöörduda tagasi 1968. aastasse ja vaadata , kas ta ikka veel libistab võõraid juukseid läbi peo , või on ta ennast juba riidesse pannud , ehk isegi vannitoa põranda ära kuivatanud . </s> <s> Ta võiks kiiremini teha , sest aega polegi nii palju , kui ta arvab . </s> <s> Tema paljad jalad jätavad põrandale läikivaid näokreemi jälgi , millega peab veel palju vaeva nägema , enne kui neist täiesti lahti saab . </s> </p>
<p> <s> Iseendale peeglis silma vaatamine pakub talle elavat huvi ja ta viidab sellega aega , nagu oleks tegemist metslase , lapse või vana tuttava Narkissosega . </s> <s> Eriti haaratud on ta aga praegu oma kuumuse käes õhetama löönud näonahast ning vannitoa nõrgas valguses mustadena näivatest silmateradest . </s> <s> Jääb vaid loota , et need magusad roosid ja mustad viinamarjad vannitoast välja tulles kaua vastu ei pea ja et ta saab oma igapäevase pronksi ning terase rutem tagasi , kui ta üldse aimab , sest kõik aknad on lahti ja vilu õhk liigub läbi tubade . </s> </p>
<p> <s> Kui ta lõpuks vannitoast välja astub , on korter pime ja tühi , otsekui oleks vahepeal tõepoolest mitu aastat mööda läinud . </s> <s> Klaasripatsid laelampide küljes kõlisevad ja see kõlin käib tõmbetuule järel lainetena läbi terve korteri . </s> <s> Kõik lambid on kustutatud , ainult televiisor , mida ta enne märganudki ei ole , valgustab tühja tuba , kus isegi kapid ja riiulid võivad Riigi elust osa võtta . </s> <s> Nende siledatelt külgedelt peegelduvad maagilised pildid - oblastikomitee koosolekud , kollektiivsed töökangelasteod ja armee edusammud . </s> <s> Puhvetis olevad tassidki ei saa elust maha jääda , sest kestvad kiiduavaldused panevad värisema kõik asjad , mis puhvetis on . </s> </p>
<p> <s> Juba on ta üht-teist aru saanud ja kõrva taha pannud ning teab , et see siin ei olegi ateljee , vaid on elutuba , kuigi nurgas seisab savikast ja selle kõrval plastikaadiga kinnikaetud kuju . </s> <s> See , mida kutsutakse suvilaks , on mereäärne ateljee , linnast väljas küll , aga mitte liiga kaugel . </s> <s> Seal elavad tädi Olga , uus koer Kinski ning tülide vaheajal isegi ema . </s> <s> Tädi Olgal pole enam raha , sest ta andis kõik oma raha Lioni ateljee ehitamiseks ära . </s> <s> Lion kaitseb teda ema eest ja korraldab nüüd ise , isa toetusel , ilma ema käest abi küsimata ka tädi Olga väljasõitu . </s> </p>
<p> <s> Korraga kuuleb ta läbi televiisorist kostva kõmina Lioni kellegagi köögis kõnelemas . </s> <s> Tema selg nõksatab , ta ei tea , kas peaks ennast kuhugi mujale ( aga kuhu ) ära peitma või siinsamas ootama , mis tuleb . </s> </p>
<p> <s> Ta aimab , et köögilauale langeb praegu laelambi valgusering , ja aimab ka , et pimeduses selle ringi ääres istuvad ema ja poeg . </s> <s> Lauale unustatud leivanuga annab oma vastuhelgi sõnadele , mis laua ääres lausutakse . </s> </p>
<p> <s> Varjupaiga leiab ta endale kähku - ronib aknalauale kardina taha , lihava aaloe kõrvale . </s> <s> Televiisor tõstab pidulikult häält . </s> <s> Ühele punasele vaasile langeb tänavalaterna valgus , selle värv meenutab külma novembriloojangut . </s> <s> Ühes sahtlis on surnute saadetud kirju , mitmest maakera punktist ja mitmes keeles . </s> <s> Teises sahtlis seisab plekk-karbi täis unustatud ja kirjuks känkraks sulanud kurbi klaaskompvekke , revolutsioonijärgse keelatud vene luuletaja luuletuskogu ning väike vilgas siidpaberisse mähitud hermeliinkrae . </s> <s> Põrand naksub . </s> </p>
<p> <s> Miks ei pane ta sandaale jalga ega hiili vaikselt minema ? </s> <s> Kostaks ainult välisukse sulgemise klõps . </s> <s> Kelle südames see vastu kajaks ja kui kaua , see poleks enam tema asi . </s> <s> Juba homme oleks ta Tallinnas tagasi , nagu kuu pealt kukkunud . </s> <s> Mis läheks talle korda Brežnevi poliitika või inimese süda , sõna OVIR tähendus või salajutud juutide tagakiusamisest . </s> <s> See kõik oleks talle tume nagu lindude ja loomade keel . </s> </p>
<p> <s> Ukse vahele ilmub inimese vari , Lion ise . </s> <s> Lion lülitab jalamaid televiisori välja ja kuigi ta esialgu toas midagi ei näe , ei pane ta ka lampi põlema , vaid istub põrandale otse kinnikaetud savikuju ette ning kutsub sosinal : " Kus sa oled ? </s> <s> Tule siia ! " </s> </p>
<p> <s> Kui teine pimedusest välja astub , võtab maasistuja sõnagi lausumata tema käe ja vajutab selle oma pealaele , nagu oleks see igavene pitsat , mitte ajalik ja reetlik inimesekäsi . </s> </p>
<p> <s> Koridorist kostavad kärmed sammud , laelamp sähvatab põlema . </s> <s> Kohe seisabki ta silm-silma vastu naisega , kelle juuksepatsi ta on oma peost läbi libistanud , ilma et ta oleks üldse teadnud , mis juuksed need on . </s> </p>
<p> <s> Sellegipoolest ei löö ta oma silmi maha . </s> <s> Paistab nii , nagu heidaksid kõik mööblitükid Lioni poole uudishimulikke altkulmupilke ja ootaksid , mis ta ütleb . </s> <s> Ja mitte ainult mööblitükid . </s> </p>
<p> <s> Lion tõuseb aeglaselt püsti , mähib niiske savikuju plastikaadist lahti otsekui muumia ja lausub nii pühalikult , et seda võib võtta ka pilkena : " Ema , see on kõik , mis ma sulle ütlen . " </s> <s> Ema astub pisut kaugemale , otsekui ammusest ning pähekulunud mängust osa võttes , tõmbab silmad kissi ning teatab kuivalt : " Tubli , isegi savis juba väga tubli . </s> <s> Aga kas sulle ei tundu , et see on natuke üleposeeritud ? </s> <s> Mulle ei meeldi , näe , siit , ja , näe , siit ka . </s> <s> Siin pead sa veel mõtlema . </s> <s> Praegu on see liiga , kuidas ma ütleksin , liiga kaitsetu . " </s> <s> Sealjuures astub ta savikuju eest elavast lihast kuju ette ja silmitseb seda huvitatult igast küljest . </s> <s> Lion aga lausub kergendusega ning tüdinult , nagu kuuluks seegi mängu juurde : " Jäta järele , ema ! </s> <s> Aitab nüüd küll ! " </s> </p>
<p> <s> Tuba jääb vaikseks . </s> <s> Isegi hingamist pole kuulda . </s> <s> Ema pealagi ulatub täpselt poja õlani , juuksed on endiselt paksud , kuid lühikesed , lokitud ja hallid . </s> <s> Silmad on kirjud , kuid roheline on siiski pruuni ära võitnud . </s> <s> Nende ilme kohta oleks täiesti võimalik tarvitada sõna " ulakas " , kui nad ei oleks praegu nii uurivad ja valvsad . </s> <s> Neid noori , vahelduvate ilmetega , ärevaid silmi vaadates tekib küsimus , kuhu on jäänud pitskrae , põlvsukad ja valged gümnaasiumikätised ning mis tagamõte on hallil kampsunil ning rikka ameerika vennanaise vanal seelikul . </s> <s> Oma käekotti surub ema kõvasti kaenlasse ja tema sõrmusekivi pritsib värvilisi sädemeid . </s> <s> Klaas see kindlasti ei ole . </s> </p>
<p> <s> Poeg lükkab ema ettepoole , paljastatud savikuju ning selle elusa mudeli ette ja lausub teadmata kummale : " Pea meeles , see on minu ema . " </s> <s> Ema aga hoiatab ta : " Pea meeles , see on sinu laps . " </s> </p>
<p> <s> Veel on poja kulmud hoiatavalt kortsus ja käed rinnal väljakutsuvalt vaheliti , kui ema juba naeratab oma kõige säravamat naeratust . </s> <s> Olgugi et ema ja poja vahel paistavad valitsevat omad kokkulepped ja omad mängureeglid , on silmapilk selge , et kui ema ka mõnikord võitma peaks , siis poja armust . </s> </p>
<p> <s> Praegu on emal hea võimalus . </s> <s> Ta lööb oma halli pea püsti ja kutsub nii iseenesestmõistetavalt , nagu peaksidki kõikide särkide seljad olema pleekinud , kõik jalad paljad ja kõik pead sassis : " Du armes Kind , laß du dich umarmen ! " </s> <s> Lioni valvsa pilgu all järgneb hetk sooja seebi- ja sidrunilõhna , otsekui oleks pesukapp käed laiali ajanud ning põsega põske puudutanud . </s> <s> Siis on see hetk möödas ja tagasi võtta pole seda enam võimalik . </s> </p>
<p> <s> Keegi ei tea , mis kell juba olla võiks . </s> <s> Kõik klaasripatsid kogu korteris kõlisevad endiselt , aknakardinate voldid liiguvad kramplikult , otsekui kipuks keegi nende vahelt välja . </s> <s> Kuskil tilgub kraan . </s> </p>
<p> <s> Ema viskab telefonile veel ühe sohvapadja peale ja lausub : " Järgmine läheb üksteist viisteist . </s> <s> Lion , palun saada mind , " ning tema hääles värahtab korraks vanaduse lapseüksindus . </s> <s> Lion aga võtab käe , mis ennist ta pealage rõhus ja teatab : " Ema kotis on minu sõjaväekutse . " </s> <s> Ema parandab masinlikult , sisseharjunud pilkega : " Sinu köharohuretsept , tuvike . " </s> <s> Poeg kordab niisama pilkavalt : " Jah , minu köharohuretsept , " kuid ta ei suuda oma erapooletut tooni säilitada ja küsib lootusrikkalt ning lapsikult : " Ema , kas sa mõtlesid midagi välja ? " </s> <s> Ema kordab tungivalt , nagu poleks ta küsimust kuulnudki : " Sa siis tuled mind saatma , Lev ? " </s> <s> Siiski ei saa ta jätta noomitust tegemata : " Miks sa küsid , kui sa väga hästi tead , et see retsept tuleb anda leti alla . </s> <s> Tuleb Leole anda , kui Leo ei ole pensionile jäänud . " </s> </p>
<p> <s> Poeg võtab esikust ema kandekoti , heidab pingsa salapilgu tagasi toa sügavusse ja kohtab naeratust , mis on hetke tõsidust arvestades ehk natuke liiga lai . </s> </p>
<p> <s> Veel kajavad ema ja poja sammud all sillutisel , kui suure tühja korteri vaikus tal juba piha ümbert kinni võtab . </s> <s> Kui ta lambi ära kustutab , valgustab tuba kuu nagu ennemuistsel ajal. </s> <s> Ta ajab käe lahtisest aknast välja ja kirjutab sõrmega valgesse õhku nagu koolisalmikusse : </s> </p>
<p> <s> " Kuu paistab heledast' , </s> </p>
<p> <s> kooljas lendab väledast' . </s> </p>
<p> <s> Ära , kullalaps , karda ! " </s> </p>
<p> <s> Seejärel mõtleb ta natuke , mida veel kirjutada ja lisab : " Mälestuseks . </s> <s> 21. august 1968. " </s> </p>
<p> <s> MITTE AKNA PEAL SEISTA ! </s> <s> MITTE UST LAHTI TEHA ! </s> <s> MITTE telefonile vastata ! </s> <s> MITTE mööblit nihutada ja MITTE mööda põrandat toole lohistada . </s> <s> Õhtul laetulesid MITTE põlema panna , laualampi süüdates aga MITTE unustada aknakardinaid ette tõmmata . </s> </p>
<p> <s> Kogu oma elu on ta neid käske ja keelde oma kõrvaga kuulda igatsenud . </s> <s> Nende hädaohtlik sisu on talle ikka tundunud ah nii ahvatlev , peletav ja magus . </s> <s> Ta on ikka oodanud , et ükskord ometi midagi juhtuks , et algaks sõda , et tuleks maru ja viiks majade katused pealt ära või et vähemalt mõni äragi sureks . </s> <s> Ta on tüdinud sellest , et rongid peavad kinni sõiduplaanist , et töö ametiasutustes algab ja lõpeb seatud ajal , et inimesed oma tõelisi soove varjavad . </s> </p>
<p> <s> Omas ülbuses arvab ta isegi seda , et ta teab täpselt , mida tähendavad sõnad pealekaebus , haarang ja NKVD , sest viiekümnendate aastate lapsena on ta söögilaua all peidus olles tihti teiste inimeste salajutte pealt kuulanud . </s> <s> Tal on sel ajal oma silmaga õnnestunud näha isegi ühte püssitoru , samuti suurt pruuni riidekappi , mis olevat inimese elu päästnud , sest selles kapis olevat 1941. aasta veretööde ajal elanud üks õige eesti isa oma väikese pojaga . </s> <s> Poeg jäänud kapis difteeriasse ning lämbunud isa rinna najal ära , kuid isa pääsenud siiski kuidagi Rootsi ja kui ta surnud ei ole , siis elab ta seal veel praegugi . </s> </p>
<p> <s> Temale aga tundub , et just sedasama rasket tumepruuni kappi silmas pidades on Goethe kirjutanud oma krestomaatilise ballaadi meeleheitel isast ja haigest pojast . </s> <s> Igatahes seob ta teated salajastest peidikutest ning NKVD inimestejahist vääramatult kokku uduste ja hämarate ballaadinõmmedega , kus saksa isa oma surevat poega rinnale surudes igavesti ratsutab ning nii kaua ratsutama jääbki , kuni kõnealune ballaad koolide õppekavasse kuulub . </s> </p>
<p> <s> Kokkuvõtlikult võib öelda , et tal on üldse hädaaegadest ning inimeste kannatustest eluvõõrad , raamatutest kokkuloetud kujutlused . </s> <s> Tema teab ju täpselt , kuidas kõik peab käima ! </s> <s> Igale maailmasõjale peab eelnema särav suvi , täis tennisepalle , tantsumuusikat , kölni vee ja koorekohvi lõhna , puude kahinat ning supelvete sillerdust . </s> <s> Mitte keegi terves ilmas ei või veel aimata , kui saatuslik arv on 1914 või 1941 , aga ennäe , hetkeks langeb õitsvale põõsale möödajalutava Aleksander Bloki või ajalehte lugeva Thomas Manni must vari , kahtluseseeme on külvatud ja kohe tõmbuvadki õied pruuniks , supelsaksad sõidavad kiiruga laiali , taevasse ilmub vaime nagu dirižaableid , ilmub märke ja tunnustähti Vene , Saksa ja Ameerika lennukite näol . </s> <s> Isegi aasta 1968 on juba eespool valmis , oma aega ootamas . </s> </p>
<p> <s> Aastakümned on linnutiivul mööda lennanud , ja näe , juba panebki 1968. aasta augustivihm aknaklaasid põrisema . </s> <s> Riia linna kohale on jõudnud tume , hiilgavate äärtega pilv , mis meenutab rändavat lauluraamatut . </s> <s> Jäme vihm peksab Daugava jõe vett . </s> <s> Suur kala tõuseb korraks pinnale , napsab õhumulle ning vihmast uimaseks pekstud sääski ja kärbseid , põrutab siis sabaga vastu vett ja kaob alla oma riiki . </s> </p>
<p> <s> Lion lööb kohe trepikojast välja jõudes vihmavarju lahti , kuid sellest hoolimata saavad tema õhukese heleda mantli hõlmad silmapilk märjaks ja tõmbuvad tumedaks otsekui surnuaia liiv . </s> <s> Ta kiirustab läbi paduvihma trammipeatusesse , seal pöörab aga kannapealt ringi , jookseb tagasi , trepist üles , otsib liiga kaua võtit , saab ukse lahti , jätab igale poole märgi jälgi nagu koer , surub mahajääja kätte oma armsa taskunoa , mida ta muidu alati kaasas kannab , samuti oma märkmiku , millesse on kirjutatud kahe pronksivalaja aadressid , mitme saadaval oleva graniidirahnu mõõdud ja asupaik , marmoriplokkide ning mahagonipakkude hinnad , ja mis kõige tähtsam , kraanajuhi telefoninumber . </s> <s> Märkmiku tagumise kaane vahel on muuseas ka üks salapärane kuivatatud maikelluke , orgude liilia , magus ja mõru mälestus möödunud suvest ja nimetähest G. See märkmik pole võõraste silmade jaoks . </s> <s> Oma vara annab Lion käest ära koos kulunud , igivana käsuga : " Hoia , kuni ma tulen ! </s> <s> Oota ! " </s> </p>
<p> <s> Jah , ja nüüd on Lionil tõesti kiire , kui ta tahab veel Moskva rongi peale jõuda . </s> <s> Küll ta jõuab , kui ta ennast ainult kokku võtab . </s> <s> Kui ta sügavasti sisse hingab . </s> <s> Läbi nina , mitte läbi suu ! </s> <s> Mitte pahinal kui loom , vaid vaikselt nagu vaim ! </s> <s> Kui kopsud ei võta , siis tuleb nad välja rebida ! </s> <s> Kui jalad ei käi , siis tuleb nad maha raiuda ! </s> </p>
<p> <s> Kohe , kui altuks Lioni järel kinni on kukkunud , läheb ta akna juurde , nuga ja märkmik veel peos , ning vaatab Lionile järele , põrmugi hoolimata hoiatusest " Mitte akna peal seista ! " </s> <s> Kust tema peab teadma , et suur sügisjaht on juba alanud ja et varem või hiljem võivad välja ilmuda mundrimehed , kes varitsevad sõjakomissariaadist kõrvalehoidvate kutsealuste pesitsuspaiku ning käiguradu . </s> <s> Poleks ime , kui uksekella jõhker tärin öörahule Militaarrohelised ja Riigipunased kriipsud peale tõmbaks . </s> <s> Kui ta ei oska mundrimeestele Lioni kadumist kuidagi ära seletada , siis olgu kuss ja ärgu jätku ilmaasjata muljet , et korteris keegi sees on . </s> </p>
<p> <s> Nii on ta siis nüüd elusalt maetud Ulmanise-aegse kivimaja neljandale korrusele , korterisse number kakskümmend neli , mille köögiaknast paistab kauge , tume ja tohutu suur puukroon . </s> <s> Kolletus ei ole seda veel isegi vaevumärgatavalt puudutanud . </s> <s> See on vihmast läikiv ja vastupidav otsekui plekkpärg või hauasammas . </s> <s> Selle taha kaovad pikse- ja lumepilved , kuupäevad ja aastaarvud , nii nagu ei oleks neid kunagi olnudki . </s> <s> Keset taevaaluseid suitse , tahma ja tina on see puu üks ja ainus nagu Issand-Sinu-Jumal . </s> <s> Läbi akna saadab ta selle puu poole pika pilgu otsekui lahtise postkaardi , kus on kirjas ainult tervitus . </s> <s> Salakeeles võib see aga tähendada midagi hoopis tähtsamat ja tõsisemat . </s> </p>
<p> <s> Seejärel teeb ta peaaegu tervele korterile nõiaringi peale ning valib ükshaaval ning mõnuga välja esemeid , mida tal on nüüd üksinda ja kellestki segamata kavas lähemalt uurida , nagu näiteks kolm värvilist köidet , millest punane köide kannab pealkirja " Alphonse Mucha " , sinine köide " The Jewish Almanac " ja kaleviroheline köide " Feodor Dostojevski " . </s> <s> Need tirib ta riiulist välja ning laotab laiali sohvale , kus need kergemeelselt ja kirevalt sulavad ühte värviliste patjadega . </s> <s> Eriti kaugemalt vaadates . </s> </p>
<p> <s> Ometi ei saa ta rahu ja peab ruumidele veel teisegi ringi peale tegema . </s> <s> Seekord peatab teda kalender köögiseinal . </s> <s> Oma suureks üllatuseks on ta Tallinnast ära olnud napilt kaks ja pool päeva . </s> <s> Seda kalender muidugimõista ei ütle , kumb on pikem , kas inimese või ajaloo päev . </s> </p>
<p> <s> Kui ta ei teaks kuupäeva , siis oleks ta praegu aknast välja vaadates valmis nägema novembrit või isegi detsembrit - raagus põõsaid , lumevalle , kiilasjääd ja karvamütse ning on tõsiselt pettunud , kui ta näeb , et augusti lõpp kestab ikka veel ja et inimesed käivad ringi hooletult paljapäi , nagu poleks vahepeal mitte midagi muutunud . </s> <s> Ta ei taha kuidagi uskuda , et tema äraolekul on Tallinnas jõudnud ilmuda ainult kaks " Õhtulehte " ja Riiast Tallinna on läinud selle aja sees ainult viis rongi . </s> <s> Talle tundub , et suvi on nende kahe ja poole päevaga vanaks jäänud ja külmaks läinud nagu silmad nende peas , kellele kõik , kogu senine elu ja käesolev aastakümme on kokku surutud ainult kahte päeva , eilsesse ja üleeilsesse . </s> <s> Siin ta liialdab nagu alati , aga see ei muuda asja . </s> </p>
<p> <s> Siin kalendri ees nõutult seistes meenub talle korraga tema uus vihmamantel , mis praegu Tallinnas nii mahajäetuna ja nii tühjana varnas ripub ning iseenesest kahiseb . </s> <s> Tal on tunne , et see mantel elab praegu Tallinnas omaenda isiklikku elu ja teeb just seda , mis ise tahab . </s> </p>
<p> <s> Mõttes kobab ta selle mantli taskutes ning tema näpuvahele satub jälle Lioni lühike , formaalne , Kunstnike Liidu ametiblanketile trükitud kiri , milles Lion ennast talle kuivalt tutvustab ( sealjuures paari sõnaga ühte Tallinna-näitust ning juhuslikku ühes lauas istumist meenutades ) ning palub " võimaluse korral 20. augusti paiku Riias neli-viis tundi portree jaoks istuda " . </s> <s> Loomulikult tundub see tekst talle nüüd eriti naeruväärne , seostub silmapilk pronksist lüpsjate ja Lenini peaga ja ta imestab , kuidas see küll ometi võis juhtuda , et ta sellele vastas . </s> </p>
<p> <s> Muide , kui ta mõttes oma kauge mantli taskutes sorib , ei otsi ta sealt mitte seda kokkukägardatud kirja , vaid midagi hoopis muud . </s> <s> Seal peab olema , ja ongi , lame valge merekivi . </s> <s> Selle kivi siledamale küljele on kritseldatud üks telefoninumber , mille tagamaa teda siiski veel nii palju köidab , et ta ei saa teisiti , kui peab mõttes Lioni pähe sobitama teisi , tunduvalt heledamaid silmi . </s> <s> Natuke aega keskendub ta nende ilmele ja lõikele ja teeb siis nende vesihallide silmadega nii , nagu kokkuhoidlikud ja korraarmastajad inimesed isegi oma nööpidega ei tee - ta viskab nad minema ning unustab alatiseks koos kahe ja poole päeva eest veel nii tähtsa telefoninumbri , ehtsa eesti eesnime ning valge kiviga . </s> </p>
<p> <s> Mõtetega mujal olles on ta ometi kogu aeg hajameelselt silmitsenud vana koobaltsinist supitirinat . </s> <s> See seisab köögis aknalaual ja on täidetud mullaga , milles kasvab lopsakas veripunane alpi kannike . </s> <s> Tihedad kirjud lehed , poolpuhkenud nupud ning jäigad ja tardunud õied jätavad mulje , nagu asuks aknalaual värske kalmuküngas . </s> <s> Taevaavarust , pilvi ja katuseid võib näha ainult üle selle mullase , ohtralt lilledega kaunistatud kalmukünka . </s> <s> Lill näeb välja valvas ja hädaohtlik , nagu oleks tema juure all peidus korteri hing , majavaim või koldejumal . </s> <s> Selle lillega tasub tõsiselt miilustada , ja seda ta ka teeb . </s> <s> Silitab põsega õisi ja lehti nagu kass . </s> <s> Seejärel läheb istub ta rahulolevalt tuppa sohvale , lööb kõik kolm riiulist väljakistud köidet korraga lahti , kuid ei lehitse ühtegi , vaid hakkab ootama . </s> </p>
<p> <s> Tal ei ole aimugi , kas Leo , kelle võimuses on anda käsk , et Lioni isiklik kaart tõstetaks ühest kastist teise , kuulub oma auastmelt ja kraadi kanguselt militaarsfääri liht- või peainglite hulka . </s> <s> Ka ei ole tal mitte mingisugust aimu ega ettekujutust sõjakomissariaatide töökorraldusest ega terminoloogiast . </s> <s> Ainult üks maagiline lause on talle teada , ja see kõlab " Rahuajal tegevteenistuseks kõlbmatu " . </s> </p>
<p> <s> Leo asupaik on Pealinnas endas , mitme mäe ja mitme jõe taga , teisel pool barakke ja töölisasulaid , teisel pool katlamaju , klaastaara vastuvõtupunkte , gaasitrasse ja vereülekandejaamu . </s> <s> Kuidas Leo Moskvas tahab , nii Riias ka tehakse . </s> <s> Ühest telefonikõnest peaks piisama . </s> <s> Küll Leo juba teab , kuidas asju aetakse ! </s> </p>
<p> <s> Edu ainus tingimus on see , et Lion peab ise Leo palge ette ilmuma . </s> <s> Seal ei tohi ta altkulmu põrnitseda nagu tšuktši , kuid ei tohi ka vagalt naeratada nagu hiinlane . </s> <s> Tingimata tuleb tädi Olga tervitused üle anda , samuti tuleb kohe koos tervitustega üle anda vana , aga väga selge foto , mis kujutab kuueaastast Leod käsikäes nelja-aastase tädi Olgaga . </s> <s> Tädi Olgalgi on kelmid lohud põsis , mis seda rääkida , aga see väike Leo , see on ju suisa sulavõi ja kärjemesi . </s> <s> Lühidalt öeldes - Lioni elusaatus sõltub nüüd kahest kunagisest lapsenäost ja mälestustest , kui neid on . </s> <s> Kui need üldse leiavad tee Leo topeltuksega kabinetti Brežnevi pildi alla . </s> </p>
<p> <s> Natuke aega saadab ingel Lioni tema teekonnal Leo juurde . </s> <s> Järsku ilmub ta otse õhust platskaartvaguni kõige ülemisele , tühjale narile ja tema auhiilgus paneb lahja tee Balti Raudteevalitsuse odavas teeklaasis eriliselt ja paljutähendavalt sädelema . </s> <s> Rong ületab rappudes Valdai kõrgustikku , klaasid plekist klaasihoidjates kõlisevad rütmiliselt , hallikale padjapüürile langeb tahmahelbeid . </s> <s> Lion teeb aseme ära ja keerab näo seina poole . </s> <s> Ta püüab ette näha oma homset päeva , aga kuidas ta ka ei pinguta - ta näeb ainult ühte . </s> <s> Kuju , valmistatud kõige odavamast ja hirmuäratavamast materjalist , mis maailmas on - lihast ja luust . </s> </p>
<p> <s> Rong rappub . </s> <s> Sõitjad juba tukuvad . </s> <s> Une saladuste kohal ripub paks kate , mida doktor Freudi surmast saadik enam keegi ei ole julgenud kergitada . </s> <s> Kui palju hektareid pori ja buldooserijälgi , kui mitu kuupmeetrit vabrikute heitvett , mitu tihumeetrit pehkima jäetud palke lahutab seda rongi juba Riia vaksalist ? </s> <s> Tohututel lagendikel kahiseb niitmata rohi , poriseid maanteid mööda loksuvad lahtised veoautod , mis viivad külmutatud seakeresid teadmata kuhu . </s> <s> Mis inimesed nendes tontlikes asulates elavad , see jääbki mõistatuseks . </s> <s> Kartulgi põldudel on nii kidur , nagu oleks ta taeva õnnistusest ilma jäänud . </s> </p>
<p> <s> Võimalik , et kõik need lagendikud ja kaugused on aga ainult ettekujutus ja silmapete , komandeeringusse-sõitjate sonimine . </s> <s> Balti riikide pealinnad seisavad endiselt omal kohal , kadugu kauguste taha kuipalju ronge tahes . </s> <s> Omal kohal seisab ka savikast Riia korteri elutoas . </s> <s> Seda savi tasub lähemalt vaadata , sest see savi on elavam kui ükski muu savi , mida siiani nähtud . </s> <s> Seda savi on Lion ise päevast päeva oma kätega soojendanud , on seda nii kaua muljunud , kuni see on külmast surnud kamakast saanud aineks , millest võib valmistada keha , ja kui hästi läheb , siis isegi hinge ja varju . </s> </p>
<p> <s> Pole siis ime , et ta Lioni peale mõeldes savikasti juurde läheb ja oma käe jälje savisse vajutab . </s> <s> Jälg paistab abitu ning hirmuäratav otsekui kaljujoonis . </s> <s> Ta silmitseb seda rahulolematult ning kriitiliselt ja vajutab siis sinna kõrvale ka oma suu jälje . </s> <s> Selleks toiminguks peab ta põlvili laskuma . </s> <s> Võib-olla on see pitser ja lubadus . </s> <s> Suudlus on see igatahes . </s> <s> Pole võimatu , et koguni poliitilise maiguga suudlus . </s> </p>
<p> <s> Poliitilistest terminitest teab ta ainult kaht - need on sõda ja rahu . </s> <s> Põlgab kõigest hingest tudengite poliitilisi diskussioone ning noorte vaidlusringe , kus paistavad silma lühikeste juustega töölisnoorte vurhvi poisid ja kopsakad talutüdruku moega plikad , kes püüavad väevõimuga välja selgitada maailma tulevikku . </s> <s> Tema aga arvab jonnakalt , ilma igasuguse aruka põhjenduseta , et tema maailmal on teine tulevik . </s> </p>
<p> <s> Üks põrandaaluseks geeniuseks peetud vene poiss on talle korra kohvikus üle laua näidanud ajalehepaberisse mässitud " Doktor Živagot " . </s> <s> Kuuldusi salajastest ringkirjadest ja erariides meestest peab ta liialduseks ja blufiks , kuigi ta on kuulnud , et Jossif Brodski ( kes elab Leningradis ) ja Paul-Eerik Rummo ( kellest ei tea keegi , kus ta täpselt elab ) mõnede luuletuste levitamise eest võidakse välja kutsuda . </s> <s> Neid sõnu kordab ta muretult ja masinlikult nagu papagoi ja teised temasarnased noogutavad niisama muretult ja masinlikult pead . </s> <s> See välja kutsuma kõlab peaaegu niisama uduselt ja uhkelt nagu Talvesõda , Ungari Sündmused , kolm Balti Riiki . </s> </p>
<p> <s> Mõned teavad siiski rääkida , et Brodski ja Paul-Eeriku pärast veel vastu hambaid ei saa , aga mispuhul saab , seda ka ei tea . </s> <s> Kui seda teada saaks ! </s> <s> Võib-olla saab vastu hambaid siis , kui on pahaaimamata antud suud Levile , kelle salajane pärisnimi on Lion ? </s> <s> Oma täielikku võhiklikkust on ta varjanud nii nagu teisedki erilise , paljutähendava naeratuse ning juhuslikult meeldejäänud fraaside taha . </s> <s> On võtnud julgesti suhu sõnu , mille tegelikust tähendusest tal pole õrna aimugi . </s> </p>
<p> <s> Vitsad , mis Issanda inglil ammu valmis olid pandud , vihisevad nüüd läbi õhu . </s> <s> Ingel teeb juba proovi . </s> <s> Tema arvab kergemeelselt , et see vihin on pärit raadiost , mille undamine alumiselt korruselt läbi lahtise õhuakna juba pikemat aega üles korterisse kostab . </s> <s> Midagi on õhus . </s> </p>
<p> <s> Ta muutub rahutuks ja paneb teadmata miks sandaalid jalga . </s> <s> Oma laia rihma , mis võiks pärit olla ühteviisi nii ohvitser Marsi kui ka pikanäpumees Mercuriuse riidekapist , tõmbab ta piha ümber ühe augu jao koomale ja jääb võrdlemisi rahule sellega , mis peeglist paistab . </s> </p>
<p> <s> Kohe selgub , et oligi õige aeg ennast täies mundris peegli ees keerutada , sest et õlitatud lukuga välisuks vajub vaikselt , justkui iseenesest lahti , jälle paneb tõmbetuul laelambi klaasripatsid tilisema ja korterisse astub isa ise . </s> <s> Ilmub nagu välk selgest taevast . </s> <s> Isa särgimansetid on niisama valged kui tema hambad . </s> <s> Isa rööpast välja lüüa ei paista olevat nii lihtne , kui mõni võib-olla arvab . </s> <s> Isa terekäsi tuleb vastu võtta , sest kätt teretamiseks sirutab ta harva . </s> <s> Kui aga sirutabki , siis ei ole selge , kas ta teeb seda viisakusest , või on see tema eriline viis pilgata . </s> <s> Isa tiibu võib kärpida ehk ainult lihtsameelne ohvitser Mars , teised jumalad , muutliku meelega Mercuriusega eesotsas , annavad neile ainult hoogu juurde . </s> </p>
<p> <s> Et isa on Riiga saabunud raudse eesriide tagant , kus ongi tema alaline elupaik , seda ei ole Lion öelnud . </s> <s> Võib-olla ongi parem , kui kõike ei tea . </s> <s> Siiski on ta jahmunud . </s> <s> Oleks varem kas või poole sõnagagi mainitud vagurat lille- ja lehmarikast Thurgau kantonit , kuhu Milanost , Pariisist ja Münchenist on ainult mõne tunni tee , kuhu aga postkaart Riiast võib minna veerand , kuid pole võimatu , et isegi pool aastat . </s> </p>
<p> <s> Kust pidi tema teadma , et ema pillatud lause " Isa tuli Kaunasest ja tõi värsket maavõid " pidi tähendama , et isa tuli Münchenist ja tõi värskeid Lääne uudiseid . </s> <s> ( Mis aga läksid ruttu vanaks , kuna verivärsked Ida-uudised tulid üleöö peale . ) </s> </p>
<p> <s> Selle Kaunase ja maavõi tõttu on tal isast silmapilk kujunenud oma arvamus , mis tegelikkusega sugugi kokku ei klapi . </s> <s> Isal ei ole ruudulist turukotti käes , kühmu seljas ega kuldhambaid suus . </s> <s> Vene keelt räägib isa küll puhtalt , kuid võõralt , kurinal . </s> <s> See , et isast tõuseb värsket " Chanel Pour Monsieur " lõhna , on juba iseenesest suur hoop ettekujutusele turukotist ja kuldhammastest . </s> <s> Veel suurem hoop aga on isa silmasära , mis heidab visklevat valgust kogu näole ja isegi õhukestele peopesadele . </s> <s> Need silmad panevad kõike tähele , seovad kõik lahtised otsad kokku , naeravad ning pilkavad , on ligipääsmatud küll , kuid meelitavad sellest hoolimata ligi . </s> <s> On nagu need vilkad pruunid põõsalinnud , kes lendavad süütult puhmast puhmasse , kuid keda jälitades võib väga kergesti sattuda võõrasse maailma , kuhu inimese jalg naljalt ei astu . </s> </p>
<p> <s> Isal läheb hästi . </s> <s> Iga päevaga läheb isal ikka paremini ja paremini . </s> <s> Isa hingab rahulikult , loeb alati kümneni , jälgib mängu . </s> <s> Kurjuse Impeeriumi piiril vaatab ta mornidele mundrimeestele alati külmavereliselt otse silma ja tollist tuleb ta alati läbi ilma puistamata . </s> <s> Oma perekonda ei ole isa siiski Impeeriumist välja saanud , kuigi otseselt vastu pole keegi ning lubatakse ikka lahkemini ja lahkemini . </s> <s> Seekord saab Kuzminitšna endale pehme roosa pulloveri , käekoti tütrele ning uut jaapani imerohtu oma suhkruhaigele vanale emale . </s> </p>
<p> <s> Tuleb välja , et poja tülikas , vanaaegne ning literatuurne pärisnimi on isa käsul pandud . </s> <s> Üleüldse on see poeg isa arm ja roos , tema nõrk koht . </s> <s> Või veelgi kõrgelennulisemalt öeldes - poeg on isa tütar , kellele isa püüaks kinni kas või tulilinnu ja kaevaks koos juurtega üles ning tooks hõlma all ära ka meretaguse tulipunase lillekese . </s> <s> Tänini ei ole pojale tarvis läinud ei tulilindu ega lillekest , ei nätsu ega pastapliiatseid . </s> <s> Nüüd korraga , kõige ebasobivamal hetkel , kui muret on isegi küll , on talle , juudile , vaja ühte eestlast ! </s> </p>
<p> <s> Poeg Lion on isaga nelja silma all rääkinud . </s> <s> Ema teadmata , kuid tädi Olga nõul ja toetusel on ta andnud isale käsu minna linnakorterisse ja kõnelda seal teadmata kuskohast väljailmunud olevusega ausalt ja otsekoheselt nagu oma lihase lapsega . </s> <s> Mitte ära hirmutada , valida lihtsamaid sõnu , rääkida aeglaselt ja rahulikult . </s> <s> Kui tarvis , siis küsimust korrata . </s> <s> Käituda lihtsalt ja sõbralikult nagu Kaspar Hauseriga . </s> <s> Kõnelda peaasjalikult praktilistest asjadest , sest kes muu peale isa oskaks neist nii selgelt kõnelda . </s> <s> Loomulikult ka OVIR-ist . </s> <s> Mitte ilmuda ilma ühe teatava selge , otsese ja konventsionaalselt-romantilise jaa-sõnata poja palge ette . </s> <s> Poja palve on halastamatu nagu inimese süda . </s> </p>
<p> <s> Ometi on isa kimbatus suurem , kui ta seda praegu välja laseb paista . </s> <s> Isa ei tea , millest alustada . </s> <s> Ta ei ole ka päris kindel , mis keelest siin üldse aru saadakse . </s> <s> Siiski teeb ta katset , tõmbab laua alt välja ühe kõva , ebamugava loomakäppadega tooli , pakub istet ja istub ka ise teisele poole lauda . </s> <s> Teietab . </s> <s> Kaevab sügavalt mälupõhjast välja märksõna " Eesti " ja üritab seda siduda mõne pildi või vähemalt nimede ning arvudega , kuid talle ei meenu midagi peale Efron-Brockhausi Entsüklopeedia luitunud värvitahvli , mis kujutas kõrvikute ja tulupitega mehi ja korvide ning suurrätikutega naisi , kes seisid , jämedad jalad triibuliste seelikute all barakis ja silmad sinised nagu suvelilled . </s> <s> Isal on kahtlane tunne , nagu oleks Efroni Entsüklopeedia eestlaste kohta teatanud järgmist : " Talupojad ( ka mõisateenijad , mitmesugused käsitöölised ) Eesti- ja Liivimaa kubermangus . </s> <s> Peenem vaimuelu puudub . " </s> <s> Nende teadete põhjal on isal salajane arvamus , et eestlastele annab veel ikka valgust peerg ja kehakatet lammas . </s> <s> Seda arvesse võttes on täiesti arusaadav , miks isa nüüd toas ringi vaadates tunneb suurt kergendust , kui ta kusagil ei näe korve , kõrvikuid , suurrätikuid , peergu ega lammast . </s> </p>
<p> <s> Otsekui vastuseks oma eluvõõrastele ettekujutustele ütleb isa hoopis midagi muud , kui ta on ütelda kavatsenud . </s> <s> Ta ütleb : " Kõik see on tühine ja on teisi , palju tähtsamaid asju . " </s> <s> Neid mõlemale poolele ootamatuid sõnu kinnitab valgusvihu sädelus peeglipõhjas ja liiga pikk vaikus . </s> </p>
<p> <s> Siiski nõjatub isa toolileenil vastumeelselt tahapoole . </s> <s> Tema nägu jääb varju nagu mõnes mannetus teatritükis , mis kujutab sündmust " ülekuulamine " . </s> <s> Küsimused , mida isa nüüd esitama asub , on nii formaalsed , et isa neid kuuldavale tuues ka ise nende sisu üle imestab . </s> <s> Üks küsimus kõlab nii : " Kas siis teie sõbrad ja omaksed ( ettevaatlik ja üldistav sõbrad ja omaksed , mitte pealetükkiv ning konkreetne sõber ja vanemad ) teie kodunt äraoleku pärast ei muretsegi ? " </s> <s> Mitte kuidagi ei saa isa jätta sellele lisamata : " Te olete ju nii noor ! " </s> <s> See märkus on aga ilmselgelt ülearune , sest seda kuuldes kõlgutab küsimustele vastaja puudutatult jalga , kuid oma võluvormeli , mida ta on võrdlemisi ladusalt tarvitama õppinud nii eesti kui ka vene keeles , toob ta nüüd kuuldavale . </s> <s> Ta nimelt teatab : " Ma olen väga iseseisev ! " </s> <s> Kui see on mõjunud isegi niisugusele vanale kalale , nagu on vabariigi peaideoloog - Moskva parem käsi , miks see ei peaks siis mõjuma ühele tühisele isale . </s> </p>
<p> <s> Võitu isa üle ei saa ta aga mitte liiga kaua pühitseda , sest kohe tõmbab isa oma tooli laua äärde tagasi , võtab ennast kokku , moodustab lauseid , mis on tõepoolest lihtsad ja lühikesed , räägib selgel , sõbralikul ja julgustaval häälel , kuni ta lõpuks jõuabki eesmärgini välja , ent eesmärk on tal ilmvõimatu - jõuda omas südames selgusele , mis laadi olevusega tal on õieti tegemist ja mida see olevus õieti tulevikult tahab . </s> <s> Mida sõbralikumaid ja selgemaid küsimusi isa esitab , seda ebamäärasemaid õlakehitusi ta vastuseks saab . </s> <s> Sedasorti õlakehitustega aga ei lähe sugugi kokku valvas ja enesekindel pilk , mis neid saadab . </s> </p>
<p> <s> Aegamööda jätab isa lihtsad ja lühikesed laused kõrvale ning tõrjub väevõimuga kõrvale ka kujutluspildi peergudest ja lammastest . </s> <s> Ta küsib pateetilisel kõnetoolitoonil : " Kas te tõesti usute , et selles , kuidas ma ütleksin , selles ilma perspektiivita keeles , " " jah , " rõhutab ta nurruvalt , " ilma perspektiivita , " ja jätkab siis ladusalt : " on võimalik väljendada kõiki uusi mõtteid ja kõiki vanu ning uusi tundeid ? " </s> </p>
<p> <s> Vastus meeldib isale , see kõlab liigutavalt , protestantlikult ja leerilapselikult : " Usun küll ! " </s> <s> Aga see ei ole vastus , mida isa ootab . </s> <s> Sellepärast surub isa oma mõlemad kerged klaverimängijakäed silmade ette ja istub mõne aja vaikselt mõtetes . </s> <s> On kuulda ainult hingamist , mis annab märku sellest , et isa elab ja kannab oma elu koormat raskelt nagu kõik teisedki . </s> </p>
<p> <s> Kui isa lõpuks pea tõstab , siis ei tähenda tema jahe kölni vee lõhn , ligipääsmatu naeratus ega äsja esitatud küsimused mitte midagi . </s> <s> Need on tuleviku ees ajutised ja mööduvad nagu päev ja tund . </s> <s> Etendus on läbi . </s> <s> Kui isa nüüd käsib : " Vaata mulle otsa ! " ei saa jätta vaatamata ega õlgu kehitada . </s> <s> Nurgas konutab hämaruse ingel ja lehitseb erapooletult taskuraamatut . </s> <s> Kell tiksub valjemini , vesi vannitoa kraanist tilgub kõlavamalt , klaasi all hiilgab elavhõbe . </s> <s> Mõlemate pilgud on võrdselt halastuseta . </s> </p>
<p> <s> Isa on see , kes laua tagant üles tõuseb ja oma mõlemad peod nii tugevasti vastu laua äärt toetab , et laud võpatab , nagu oleks vaim välja kutsutud . </s> <s> Isa lausub lühidalt , ähvardavalt ning ilma arusaadava seoseta : " Mis seal ikka . </s> <s> Saagu siis nii , nagu sina tahad . " </s> <s> Ning lisab kuival ja ametlikul toonil : " Pea meeles , et täpselt needsamad sõnad olin ma sunnitud täna öösel kell kaks ütlema ka oma pojale Lionile . " </s> </p>
<p> <s> Eesti sinimetsad ja valged ristikheinad nihkuvad korraga ääretusse ja põhjatusse kaugusesse . </s> <s> Võõra elu pime kuristik kohiseb juba siinsamas , otse ees , ja ähvardab iga minut üle pea kokku lüüa . </s> <s> Teadmata miks tõuseb talle veri põskedesse ja ta varjab neid juustega , otsekui oleks isa teda teolt tabanud . </s> <s> Võimalik , et isa teabki midagi metsalagendikele meelitatud lapsukestest ja meelitaja võidurõõmust , mis on nii magus , et varjutab kõik muu . </s> </p>
<p> <s> Laskmata paista , mida ta aimab või ei aima , teab või ei tea , jätkab isa seda kentsakat ühepoolset kõnelust , millel on väga vähe tegemist asjaliku vestlusega praktilistest asjadest . </s> <s> Isal on jäänud veel rääkida üks mõistujutt , seesama lugu , mida ta on öösel ka oma pojale Lionile jutustanud . </s> <s> Isa soovitab : " Te võite seda lugu ju tulevikus teineteisele meelde tuletada , " ning lisab : " muidugi juhul , kui tulevikku on . " </s> </p>
<p> <s> Rääkides võrdleb isa oma randmekella aega seinakella ajaga . </s> <s> Isa jutustus on lühike ja mitte kuigi uudne . </s> </p>
<p> <s> Ühes külas on vaene vanapaar , kes elab poja juures armuleival . </s> <s> Need on kõige armetumad vanainimesed , keda kunagi on nähtud . </s> <s> Nende poeg on toores mees , kes teeb rasket tööd ja saab vähe raha nagu ikka . </s> <s> Peale vanade vanemate on tal toita veel naine ja viis last . </s> <s> Ükskord kui vanad on otsustanud metsa surema minna , läheb uks lahti ja hurtsikusse astub võõras mees valge ahviga . </s> <s> Mehel on ahv ära anda . </s> <s> Vanainimesed ahvi ei taha , ahvile pole ju midagi süüa anda , sest majas pole muud kui tühi jahukott . </s> <s> Mees seletab mesikeelel , et see ei ole sugugi harilik ahv , vaid et see on just seesama valge ahv , kellest igaüks peaks vähemalt korra elus midagi kuulnud olema . </s> <s> See on seesama ahv , kes võib kõik soovid täita , kui neid on . </s> <s> Ja soove on ju alati , miks siis soove ei ole . </s> <s> Vanad , kes mõne silmapilgu eest olid ahvivõtmise vastu , hakkavad nüüd sosinal nõu pidama ja võõras mees ootab alandlikult , müts käes . </s> <s> Ahvi silmad hiilgavad ja saba käib nagu kassil . </s> <s> Siis on nõu peetud . </s> <s> Vanad ütlevad arglikult , et nad soovivad kakssada franki raha . </s> <s> Sellega tulevad nad surmani toime , ilma et peaksid poja teenitud leiba sööma . </s> <s> Vaevalt on nad seda öelnud , kui uksele koputatakse ja sisse astub ametimees , kes toob kakssada franki kindlustuseraha ja poja surmateate . </s> </p>
<p> <s> Isa jätab ütlemata : " Kui soovid , siis karda oma soovi täitumist . " </s> <s> Nii alasti moraali peab ta maitsetuks . </s> <s> Paraja , sel kohal ettenähtud pausi peab ta aga siiski ja silmitseb pikki pleekinud , teravaid silmaripsmeid , mille taga vilgub võõrastust äratav tuluke . </s> <s> Peenikesed sõrmed näperdavad juba pikemat aega ühe murdunud söega pliiatsi kallal . </s> <s> Neid sõrmi ja seda tulukest peab isa vajalikuks kohmakalt ja vilumatult lohutada : " No-no-noo ! " </s> <s> Lohutus kõlab nagu hoiatus . </s> </p>
<p> <s> Kohe seejärel heidab isa sundpilgu ikka veel padjaga kaetud telefoni poole ning küsib liiga selgelt , liiga valju häälega : " Mida ma õieti tahtsin siit toast võtta ? </s> <s> Miks ma tulin ? " </s> <s> Nii küsimus kui ka vastus on ilmselgelt määratud seintele , millel on kõrvad . </s> <s> Vastus on : " Muidugi . </s> <s> Ma pidin ju võtma kaks pudelit armeenia konjakit puhvetikapist . " </s> <s> Seejärel kääksutab isa kapiust nagu kuuldemängus ja tõstabki pimedusest välja kaks konjakipudelit , hoiab neid hetke kõripidi peos nagu tapetud hanesid ja mähib siis krabisevasse pruuni paberisse . </s> </p>
<p> <s> Selle talituse järel tekib uuesti võrdlemisi pikk paus . </s> <s> Ta ootab , et isa juba ära läheks , isa aga ei lähe ega lähe , nagu ootaks ta kedagi , kes peab iga minut tulema . </s> <s> Isa suhtes seisukohta võtta ta ei oska - kord tundub isa talle liiga noor , siis jälle liiga vana , kord keeruline ja kardetav , sealsamas aga lihtne ja murest murtud . </s> <s> Muutlik tundub isa igal juhul . </s> </p>
<p> <s> Ei saa salata , et ta kahtleb , kas see ongi üldse isa . </s> <s> Kes see võiks olla , seda ta ka ei tea . </s> <s> Kui ta ei oleks poliitiliselt nii kirjaoskamatu , siis võiks ta vähemalt arvata , et isa on kagebešnik . </s> <s> Aga KGB-st teab ta niisama vähe kui hauatagusest elust . </s> <s> Tekib isegi küsimus , kuidas isa üldse korterisse sai . </s> <s> Välismaalt ! </s> <s> Kuigi ta on oma kõrvaga kuulnud , kuidas isa võti välisukse lukust lahti keeras , ei pea ta ometi võimatuks ka seda , et isa ilmus aknakardinate tagant või kolmandast toast . </s> <s> Kolmandasse tuppa on ta jõudnud heita ühe juhusliku pilgu , sedagi ainult praokil uksest mööda minnes . </s> <s> Kes teab , mis tuba see on . </s> <s> Samas meenutab talle ka hoiatus erariides mehi mitte sisse lasta . </s> <s> Võib-olla on isa erariides mees ? </s> <s> Küsida pole kelleltki . </s> </p>
<p> <s> Juba kahtleb ta isegi selles , kas lapsed , kes all õues keksu mängivad ja kiledate häältega sõnelevad , on üldse juhuslikud lapsed või etendavad nad ainult keksu mängivaid lapsi , täidavad salajast riiklikku tellimust , millest ehk ainult lasteaiatädi midagi aimab , kui see üldse lasteaiatädi ongi . </s> <s> Ka need kaks vanaeite all ukse kõrval pingil paistavad liiga ehtsad , nagu istuksid nad seal pingil erilise tagamõttega . </s> <s> Riigi tegelik elu võib juhusliku pealtnägija silma eest olla niisama varjatud nagu hauatagune elu . </s> </p>
<p> <s> Ta kössitab võõra laua taga võõral toolil , lõug rusikale toetatud , veeretab hajameelselt pliiatsit mööda lauda ja arvab , et tema ainukesena teab , mis on inimese süda . </s> </p>
<p> <s> Öö ja päev jagavad Maa Idaks ja Lääneks otsekui must sein ja valge sein , nagu unustus ja naer , mille vastu iga appikarje tagasi põrkab . </s> <s> Kardinate vahelt paistab sisse riba sinist Liivimaa taevast , kus seisab väike valge pilv , ebatõeline ja elukauge nagu mõni raamatukaanekujundus või kunstialbumi lehekülg . </s> <s> Mis lähevad sellele kaugele vanale pilvele korda surnute luud mullas , elavate luud lihas , tuulekeeris tänaval , ajaleht laual või kindral Jeršovi elulugu , sellesama kindrali , kelle käsule täna kõik Brežnevi väed Prahas alluvad . </s> </p>
<p> <s> Võõras mees valge ahviga longib õues - ta kas läheb või tuleb . </s> </p>
<p> <s> TULEB MEELDE JÄTTA , ET VÄLISUKSE AVAMIST SAADAB SELLES korteris alati külm klaasripatsite kõlin . </s> <s> Sellega peab ära harjuma . </s> <s> Ei maksa võpatada iga kord , kui ust avatakse . </s> </p>
<p> <s> Kuigi isa on tädi Olgat oodanud , nõksatab ta siiski , kui kardin lendu tõuseb ja terav klaasitilin ruumidest läbi käib . </s> <s> Tädi Olga täidab kohe sisse astudes kogu korteri elu ja liikumisega . </s> <s> Kõigepealt , tuppa vaatamata ja toasolijatest välja tegemata , suundub ta kööki . </s> <s> Silmapilk hakkab köögist kostma kapiuste avamise ja sulgemise mütsatusi , nõude kõlinat ja veesolinat , proosalisi ja tuttavaid igapäevaelu hääli , mille võimuses on kustutada õhust kahtlusi ja küsimärke . </s> </p>
<p> <s> Elutuppa tormab küüntekrabinal koer Kinski . </s> <s> Sile , läikiv ja lapiline otsekui havikala või ahven , väntab ta isale tutvuse märgiks saba , mis on täpselt nii lühikeseks raiutud , nagu sugupuu ja sabaraiumise eeskiri nõuab . </s> <s> Mustad mokad paljastavad eeskujulikus korras hambaid . </s> <s> Raske lõualott langeb valgele maniskile . </s> <s> Laias bokserinäos on nukker ja võimukas direktoripilk . </s> <s> Ainult portfell ja prillid puuduvad . </s> <s> Kuna saatuse poolt pole koer Kinskile käsi ette nähtud , siis tõstab ta nüüd käpa ja kraabib visalt isa põlve , kuni isa lõpuks ometi taipab kaelarihma pandla lahti teha . </s> <s> Silmapilkselt kaotab Kinski isa vastu igasuguse huvi , kaob raskelt ohates laua alla , toetab lõua süngelt käppadele ning jääb sügava eelarvamusega põrnitsema võõraid sandaale , milles liiguvad paljad varbad . </s> </p>
<p> <s> Alles nüüd leiab ka tädi Olga mahti tuppa tulla , käed märjad ja köögirätik õlal . </s> <s> Tädi Olga osutub ootamatult kogukaks ja kaharaks ning meenutab nii oma välimuse kui ka näoilme poolest suurt lihtinimestelille , kas jorjenit või päevalille . </s> <s> Tema kõrvust saadik lühikeseks lõigatud juuksed on otse üle pea soetud , puhtad ja valged nagu halastajaõe tanu . </s> <s> Pealael hoiab neid kinni kumer pruun peakamm . </s> <s> Niisuguseid kamme kandsid vanad inimesed viiekümnendatel aastatel , neid valmistasid Vene ja Ukraina vabrikud ning nad olid haruldaselt odavad . </s> <s> Ime veel , et tädi Olga ei kanna pruune soonilisi koolilapsesukki . </s> </p>
<p> <s> Kui tädi Olga pilgu isale heidab , ütlevad tema silmad selgesti , et isa on tema noorem , hellitatud ja armastatud vend , kelle igast liigutusest ja sõnast tädi Olga ikka veel uut ja värsket rõõmu leiab . </s> <s> Üleüldse paistab , et tädi Olgat rõõmustada ei ole eriti keeruline . </s> <s> Teda rõõmustab selge ilm , lahke piimamüüja , uus nupp lillepotis , Lioni söögiisu ja ema uued kingad . </s> <s> Igaüks on tädi Olgat näinud . </s> <s> Tädi Olga teab alati , mis siis teha , kui laps või koer rahva hulgas kaduma läheb , kui nina verd jooksma hakkab , kui puru silmas on , kui must auto öösel ette sõidab , kui sukki ja pesu pole saada ja suhkurgi on kaardi peal , kui majas on surm . </s> </p>
<p> <s> Tuppa astub tädi Olga nii iseenesestmõistetavalt , nagu oleks ta siit alles viie minuti eest lahkunud . </s> <s> Teda paistab praegu huvitavat ainult aaloepott aknalaual . </s> <s> Murelikult katsub ta näpuga mulda , võtab kardina tagant pikatilalise kastekannu ja valab ettevaatlikult ning õrnalt lillepotti vett . </s> <s> Tema liigutused on aeglased ja kindlad nagu sellel , kes teab täpselt , mis oli , mis on ja mis tuleb . </s> </p>
<p> <s> Laua ääres konutajast mööda minnes patsutab tädi Olga teda julgustavalt ja omainimeselikult seljale . </s> <s> Oma vennal , see tähendab isal , võtab tädi Olga aga käest kinni ja kuigi isa vanast , eluks ajaks sissejuurdunud harjumusest vastu tõrgub , viib tädi Olga siiski oma tahtmise läbi nagu alati . </s> <s> Isa lähebki kööki . </s> <s> Millest seal räägitakse , seda ei saa kunagi teada . </s> <s> See võib aga olla väga tähtis , sest isegi koer Kinski tuleb järsku laua alt välja , haigutab , sirutab ning kaob siis tuppajääjast välja tegemata suud matsutades köögi poole . </s> </p>
<p> <s> Üksi jäädes haigutab ja ringutab ta magusasti koera kombel . </s> <s> Kohe seejärel kuulatab ta , mis köögis tehakse . </s> <s> Kuulda pole midagi . </s> <s> Isegi mitte kõnekõminat . </s> <s> Tundub , et kõik , mis veel teha andis , on nüüd tehtud . </s> <s> Võimalik , et kõik nõupidamised on juba ära peetud , kõik läbirääkimised on lõpetatud ja kõik lepingud on alla kirjutatud . </s> <s> Võib-olla koguni verega . </s> <s> Kõik võib olla . </s> </p>
<p> <s> Toanurgad tunduvad olevat tuhkhallid ja täiesti võõrad . </s> <s> Väljas on järjekordne paduvihmapilv kohale jõudnud . </s> <s> Siis tuleb tädi Olga uuesti tuppa ja kutsub nii lihtsalt , nagu oleks ta seda iga päev teinud : " Noh , tragun , tule teed jooma ! " </s> <s> Peab ütlema , et seejuures on tädi Olga hääles siiski kübe irooniat , mis võib muidugi olla ka isa mõju . </s> </p>
<p> <s> Veripunane alpi kannike köögis aknalaual heidab isa vilgastele käeliigutustele oma helgi . </s> <s> Tädi Olga ei vala teed mitte harilikust ja lihtlabasest , vaid erilisest ja haruldasest portselankannust , mille kumeraid valgeid külgi kaunistavad ristatud mõõgad ning kuldkilbid . </s> <s> Pealiskaudsel pilgul võib kergesti jääda mulje , nagu kaunistaksid teekannu külgi säärekondid ning surnupealuud . </s> <s> Laual valendab suhkur nagu sõmer Läänemere liiv . </s> <s> Lusikad ja hambad kõlksatavad vastu tassiäärt . </s> </p>
<p> <s> Isa ja tädi Olga vahetavad pilke . </s> <s> Tädi Olga võtab varem kokkulepitud korras sõna . </s> <s> Ta ütleb : " Nüüd ei tule Lion enam meie juurde tagasi . " </s> <s> See , kellele sõnum on määratud , küsibki nii , nagu stsenaarium ette näeb , tõsise ja teesklemata hirmuga : " Miks ? " </s> </p>
<p> <s> Tädi Olga vastus on aga pärit hoopis teisest ajast ja teisest paigast . </s> <s> See aeg ja see paik on jäänud eilse maailma varemete alla . </s> <s> Sinna on juba ammu betoon ja asfalt peale valatud , tehtud parkimisplatse , ehitatud kontoreid ja kaubamaju . </s> <s> Aga ega tädi Olga selles süüdi ei ole . </s> <s> Sellepärast ei kergita isa kulmugi , kui tädi Olga oma piduliku , varemete alt väljakaevatud vastusega lagedale tuleb : " Sellepärast et nüüd oled sina tema kodu , mitte meie . " </s> </p>
<p> <s> Selle vanaaegse vastuse raskuse all ei jää muud üle kui paljad teravad küünarnukid teelauale toetada . </s> <s> Sealjuures tuleb veel ka võinuga kätte võtta ja valgesse fajansstoosi unele sängitatud siledale võitükile noaotsaga silmad ja suu pähe ning vurrud nina alla teha . </s> <s> Seda tegevust vaatab tädi Olga imeks pannes pealt , ta ei mäleta , et ta üheski teelauas midagi sellesarnast oleks näinud . </s> <s> Tädi Olga kohmetus aga lõbustab isa nagu alati . </s> </p>
<p> <s> Siis silutakse võitükk uuesti tasaseks nagu Brežnevi Riigi ajalugu või parkimisplats . </s> <s> On täiesti võimalik , et kõik , mis toimus , oligi ainult tädi Olga ettekujutus . </s> <s> Igatahes on silmad , mis äranarritud võitüki kohalt tädi Olgale otsa vaatavad , nii süüdimatult uudishimulikud , nagu ei olekski elu nende jaoks mitte midagi muud kui mõni Fellini või Visconti film . </s> <s> Kui proosa , millel on kindel arv lehekülgi . </s> <s> Kui luule , mille puhul tasu arvestatakse teisiti . </s> <s> Kui stiiliküsimus . </s> </p>
<p> <s> Isa jälgib nende silmade kõnet vaikides . </s> <s> Tema näoilmest on märgata , et ta teab sellest üht ja teist . </s> <s> Siis tänab isa tädi Olgat tee eest , võtab vigurdades vastu koer Kinski käpa , mille pakkumisega see on kõiki lauasistujaid kordamööda tüütamas käinud , toob toast ära oma portfelli , milles mulksuvad konjakipudelid . </s> <s> Tädi Olgaga räägib isa lihtsaid lauseid , millest aga ei ole salakeelt mõistmata ka kõige parema tahtmise juures võimalik midagi aru saada . </s> </p>
<p> <s> Üle tädi Olga õla libiseb isa pilk kaugemale kui võiks arvata , võimalik isegi , et see libiseb õue , kus longib võõras mees valge ahviga . </s> <s> Isa naeratab abitult , tema nägu tuksatab , ta lõpetab oma jutu veidralt , poolelt sõnalt , ja on kadunud enne , kui tädi Olga jõuab talle suvilasse viimiseks kaasa anda oma raske , piimapudelitega täidetud koti . </s> </p>
<p> <s> Vihmapilv on jälle edasi rännanud , õhtupäike hiilgab teekannu külgedel ja säratab kaugeid katuseid ning aknaklaase . </s> <s> Daugava , Neemen ning Visla läigivad selles valguses otsekui uus haljas okastraat , mis seob Läänemere külge kinni terveid maid ja rahvaid . </s> <s> Raadios on lubatud külma õhu juurdevoolu ülalt Põhja-Jäämerelt ka alla lõunasse . </s> </p>
<p> <s> Isa nii järsk lahkumine on tädi Olgat siiski kurvastanud . </s> <s> Selle vastu peab aitama maiustamine . </s> <s> Tädi Olga käes on see naljaasi ära korraldada . </s> <s> Koer Kinski suureks pettumuseks ilmub jääkapist nähtavale purk omavalmistatud virsikukompotti , mille sisu jaguneb pidulikult kahte laia klaaskarikasse ja riputatakse üle šokolaadipuruga . </s> </p>
<p> <s> Tädi Olga kompott on talle niisama suureks hoobiks , nagu olid triigitud linad ja suur kirsimoosipurk . </s> <s> Ta on tõepoolest nagu kuu pealt kukkunud , muidu teaks ta juba , et kompoti vastu võitleb kõige tulisemalt see , kellele kompott kõige rohkem maitseb . </s> </p>
<p> <s> Maiustamise magusust rikub aga ebamäärane vari , mis üle lae ja seinte lehvib . </s> <s> Jääb mulje , nagu kihutaksid madalad mustad pilved üksteise järel otse akna alt läbi . </s> <s> Ometi paistab taevas olevat juba täiesti selge ja kui pilvi ongi , siis veel ainult all silmapiiril . </s> </p>
<p> <s> Kähku , keelust hoolimata pistab ta pea aknast välja , vaatab vasakule ja paremale , kasutab juhust nagu varas ja tõmbab kopsud kergelt õhku täis . </s> <s> Põiki üle tänava põleb vana pruun puumaja . </s> <s> Katusest tõuseb suitsu ja punaseid tuleleeke . </s> <s> Suits viskabki köögiseintele varje . </s> <s> Maja põleb nii argipäevaselt , nagu oleks tema põlemine täiesti harilik asi ja nagu poleks selles midagi kardetavat . </s> <s> Muidugi on talle täpselt teada , kuidas üks õige tulekahju peab mõjuma . </s> <s> See siin ei mõju kuidagi . </s> <s> Ei meenuta põlevate majade lehekülgedepikkusi kirjeldusi . </s> <s> Kui see üldse midagi meelde tuletab , siis hullude joonistusi . </s> </p>
<p> <s> Ta paneb imeks , et tädi Olga seda tulekahju nii tõsiselt võtab . </s> <s> Tädi Olga seisab akna all nagu kinninaelutatult ning tema valgetele juustele langeb laiguti tule punast ja suitsu musta . </s> <s> Jumal teab , mida tädi Olga praegu näeb ja kui palju ta juba varem näinud on . </s> <s> Igatahes on tädi Olga praegu täiesti unustanud selle , kes tulekahjus pettunult tagasi laua äärde istub ja suitsuvarje silmadega saates otse purgist kompotivedelikuga maiustab . </s> <s> Tema , näe , ei tule selle pealegi , et see põlev hoone võiks teiste inimeste kodu olla ja et tädi Olga neid inimesi isegi tunda võiks . </s> </p>
<p> <s> Lahtisest aknast hoovab suitsu ja vingu . </s> <s> Võib-olla põlevad just praegu seljariided , potililled , padjad , tekid ja sängid . </s> <s> Roosa sülelaps on majast välja toodud ja sipleb asfaldil juhusliku kila-kola keskel . </s> <s> Vahetevahel laseb laps kuuldavale kõlavaid rõõmuhõiskeid . </s> </p>
<p> <s> Selles tulekahjusuitsus võtab aegamööda kuju ning ilmub kohe täies elusuuruses nähtavale üks 1984. aasta kevadpäev . </s> <s> Sel päeval , just nüüdsama , on ta ise oma käega mulda pistnud kümme suurt kirjut lilloaseemet . </s> <s> Kõik kümme paneb ta ise pedantselt oma taskuraamatusse kirja , sest kõigile kümnele on antud minna idanema ning juba juulikuus suurel arvul vääte ja õisi kasvatada . </s> </p>
<p> <s> Ta heidab salapärasele mullaribale rahuloleva pilgu , ahmib maipäeva lõhnu ja läheb üles pööningule . </s> <s> Seal hakkab ta innukalt tuhnima raamatukastis , kus on vanu koolivihikuid ning igipõliseid lasteraamatuid nagu " Karupoeg Puhh " ja " Alice Imedemaal " , Nõukogude Liidu Kommunistliku Partei ajaloo õpik , pildiraamat " Muna " ja " Anatoomia VIII klassile " . </s> <s> Kui ta selle lahti lööb , võib ta jälle näha vana luukeret , kes ikka veel irvitades demonstreerib oma vaagnaluid ja rinnakorvi , mis paistavad läbi vägeva , punase pliiatsiga joonistatud rinnahoidja ja tindisiniste aluspükste . </s> </p>
<p> <s> Luukere pilti vaadates tekib vaataja näkku iseäralik ajatu ilme , näib isegi , et vahepealsed aastad on temast mööda lennanud pihta saamata , nagu püssikuulid . </s> <s> Isegi kui mõni nendest talle tõesti pihta on saanud , nagu näiteks 1968 , siis on ta selle oma lihast ise välja lõiganud , plekktoosi pannud ja silmitseb seda vahetevahel romantilisel veteranipilgul . </s> <s> Sellega võrreldes , mis veel tuleb , ei ole 1968 kõne väärtki . </s> <s> Issanda ingel aga vaatab suurustavatest sõnadest läbi otse südamesse ega avalda , mida ta näeb . </s> </p>
<p> <s> Tema aga näeb uue pööningu värskelt värvitud raamiga otsaaknast raagus puid ja musti laululinde . </s> <s> Alt õuest kostavad rasked sammud , sest ümber maja kõnnivad isa ja poeg ning vaatavad õnnelikult oma kätetööd - vaiguliste valgete voodrilaudadega ühtlaselt ülelöödud maja . </s> <s> See maja on nende oma , liha nende lihast ja veri nende verest . </s> <s> Kuid need on üks teine isa ja üks teine poeg . </s> <s> Mitte juudid , vaid eestlased . </s> <s> Mitte Riias , vaid Vormsi saarel Läänemeres . </s> <s> Nii palju on aeg siiski liikunud , et Brežnevi Riigis on troonile tõstetud Tšernenko . </s> <s> On peetud kaks suurt matust , kõik mäletavad raske surnukirstu kolksatust , mis käis tuulekiirul läbi terve Riigi . </s> <s> Hautakse uusi plaane . </s> <s> Käimas on suvemajade riigile võtmise kampaania . </s> <s> Siin saarel on aga üks suvemaja just valmis saamas . </s> <s> Selle pööninguaknast võib näha tervet õue ja kuulda kõike , mis seal räägitakse . </s> </p>
<p> <s> Ta paneb luukere kõrvale ja teritab kõrvu . </s> <s> Õue on tulnud kolmas mees , võõras , aga mitte valge ahviga , vaid kaenlatäie hernekeppidega , mida ta on käinud alt võsast raiumas . </s> <s> Maameesteks maskeeritud linnamehed , suvitajad , uurivad kõik koos arvustavalt majavoodrit . </s> </p>
<p> <s> Äkki lausub juurdetulija ilma igasuguse pikema sissejuhatuseta : " No nüüd on siis Moskvast selge käsk alla tulnud . </s> <s> Saab näha , kas hakkavad meie maju ka ära võtma või . " </s> <s> Peremees vastab : " No kurat , hakaku ! " ja virutab uue kirve vastu maad . </s> </p>
<p> <s> Valkjassinise põhjataeva taustal seisavad kolm meest , hambad tangis , kaelad kanged . </s> <s> Siin seisavad nad juba Orduajast peale , on seisnud kogu Põhjasõja ning Suure Näljaaja , hammaste vahel ikka üks ja seesama ähvardus : " Ennem panen sellele majale ise oma kätega tule otsa kui ära annan ! " </s> <s> See ähvardus on pesitsenud taelas ja tulerauas , peergudes ja takkudes , petrooleumiplaskudes ja paberossiotstes . </s> <s> Nüüd kantakse seda koos välgumihkliga põuetaskus ja hoitakse koos bensiinikanistriga garaažinurgas . </s> <s> Kunagi ei tea , millal seda jälle tarvis läheb . </s> </p>
<p> <s> Kes selle ähvarduse koos emakeelega ära on õppinud , sellele jätavad ahervaremed ja tühjad vundamendid päris koduse mulje , või mis veel täpsem , ei jäta üldse mingit muljet . </s> <s> On iseenesestmõistetav kodumaa maastiku osa . </s> <s> Ilma nende ahervaremete ja tühjade vundamentideta kaotaksid eesti maastikud oma sõnumi , olemasolu salajase mõtte . </s> <s> Kus mujal kasvab veel nii hirmuäratavat umbrohtu ja nii äraneetud võililli kui maakaardilt kadunud riikides Läänemere ja Doonau jõe vahel . </s> <s> Umbrohi ja võililled purustavad tänavakatet ning trepiastmeid , hauad vajuvad nende raskuse all maatasa , nad lokkavad isegi räästarennides ja katusekivide vahel . </s> <s> Katused sajavad läbi , kassid ja pätid kusevad kotta , läbi mitmekeelse kurbuse paistab kaugele Läänemerele üks kirikutorn . </s> <s> Linn nagu viirastus või surnute saar . </s> <s> Ülemäärane lüürilisus kustub aga kohe , kui asja lähemalt järele vaadata . </s> <s> Rasked isekallutajad pritsivad juba sadamas palitu pori täis , kraanad kriiksuvad , elu keeb . </s> <s> Isegi Issanda ingel muigab läbitungimatult nagu rajoonikomitee sekretär . </s> <s> Pääsu pole kuhugi . </s> <s> Olgu inimestega kuidas on , aga kuldnokad peavad igal kevadel siia tagasi tulema , sest mujale ei ole neil minna . </s> <s> Igal pool mujal on omad kuldnokad juba ammu ees . </s> </p>
<p> <s> Tuul lõõtsub . </s> <s> Valged ja mustad linnutiivad püüavad õhuvoole . </s> <s> Läbi eestikeelsete ähvarduste ja needuste kõlab rõõmus ja pilkav kuldnokavile . </s> <s> " Panen oma kätega tule otsa , " ähvardavad mehed . </s> <s> Sealjuures ei saa nad siiski teisiti , kui peavad üle vaatama , kas nurgad on sirged ja vooder loodis . </s> <s> Üks vannub : " Sa vana kurat , ongi akna alt viltu ! " ja teine uriseb : " Ära jama ! " </s> <s> Siis jäävad mehed vait , silitavad voodrilaudu ning silmitsevad suurt valget hoonet varjatud hirmu ja võltsi ning kuraasika üleolekuga otsekui paljast naist või tühja puusärki . </s> </p>
<p> <s> Sellest hoonest natuke ülespoole , põhja , jääb mahapõletatud pastoraadi vundament , mis on neljakümne aastaga kasvanud täis kuuski , sammalt ja sinililli . </s> <s> Surnu istutatud sirelite oksad on kuuseokstega maaliliselt läbi põimunud . </s> <s> Vundamendi taga on metsik kivine rand , kuhu kaks korda päevas , seatud ajal , ilmuvad sõdurid , relvad ja verekoerad kaasas . </s> <s> Kord on kord . </s> <s> Tak položeno . </s> <s> Ordnung muß sein . </s> </p>
<p> <s> Ülevalpool on Ahvenamaa oma saartega , all lõunas Riia linn . </s> <s> Riia on niisama kaugel kui Stockholm . </s> <s> Kõige lähemal on Moskva , sest Moskvaga on kõigil meestel elulisi sidemeid , saunapidudel rohke viina ja õllega kinnitatud . </s> <s> Seda mehed teavad , mida Moskva endast kujutab ja mida sealt oodata on . </s> <s> Stockholmi aeg ei ole veel tulnud . </s> <s> Või on juba ammu möödas . </s> <s> Keegi ei tea , mis Stockholmis on . </s> <s> Kurat , kas seal ka kuuekäised kuluvad ja autoplekk nii pehme on kui siin ! </s> <s> Kas see on võimalik , et sealgi ilm muutub , kuldnokk vilistab ja ristluud valutavad ? </s> </p>
<p> <s> Iga kord , kui mehed vaatavad Põhja , Stockholmi poole , näevad nad kaht porist linttraktorijälge , lagunenud laudavundamenti ja näevad saarepuid ning kuldnoka pesakasti , mis põleb ära koos munadega , kui majale tuli otsa pannakse . </s> </p>
<p> <s> Aastad on omavahel ühendatud nagu inimese selgroolülid . </s> <s> See , kes kuuleb tulekahjuähvardust 1984. aastal , on näinud kahjutuld 1968. aastal . </s> <s> Seal lakub ta ikka veel oma kompotikaussi ja peab silmas tädi Olga laia selga , mis varjutab kõik , kogu aknavaate . </s> <s> Võimalik , et kõike , mis paistab , palja silmaga ei näegi . </s> </p>
<p> <s> Lõpuks ometi keerab tädi Olga aknale selja ning ohkab nii raskelt , nagu oleks ta just praegu aknast näinud Kristallööd Berliinis või Suurt Pogrommi Odessas . </s> <s> Õnneks päästab tädi Olga muremõtetest välja tema oma raske kandekott , mille sügavustest ta tõstab välja võimsa viinamarjakobara ja uhab selle pikergused , kollakasrohelise klaasi sarnased marjad voolava vee all üle . </s> <s> Siis asetab tädi Olga läikiva kobara vaagnale nii hellalt ja õrnalt , otsekui oleks ta selle ise oma viinamäel kasvatanud , sulaklaasist puhunud või Kaananimaalt kaasa toonud . </s> </p>
<p> <s> Väljas , üle tänava , on maja selle aja sees juba ära kustutatud ja jumal temaga . </s> <s> Ainult musta tuhka lendab õhus . </s> <s> Nüüd murrab tädi Olga kobarast marju ja silmitseb neid rõõmuga . </s> <s> Küsimusi tädi Olgal ei ole . </s> <s> Mitte nii nagu isal . </s> <s> Aga ta on leidnud uue kuulaja , kellele ta tahab jutustada Dostojevski unenägu . </s> <s> Paistab , et Dostojevski unenägu on tädi Olga varandus , mida rooste ei riku ja koi ei söö . </s> <s> Sellepärast jutustab tädi Olga Dostojevski unenägu väga harva ja iseäranis tähtsatel päevadel . </s> <s> See unenägu on üks Lioni põhilisi lapsepõlvehirme . </s> </p>
<p> <s> Tänane päev on tädi Olga arvates nii tähtis , et ta ei saa sel puhul unenägu mitte kuidagi jutustamata jätta . </s> <s> Ei ole teada , kas ta jutustab seda sõjaväekutse pärast või sellepärast , et Idas ja Läänes midagi toimub . </s> <s> See unenägu , õieti küll selle jutustamine tähendab tädi Olgale sedasama , mida kogu juudi rahvale on tähendanud tuhk ja munad . </s> <s> Muret , mis on liiga sügav , et seda sõnadega väljendada . </s> </p>
<p> <s> Kõige tõenäolisem on , et tädi Olga tahab täna Dostojevski unenägu jutustada ainuüksi selle pleekinud juuksesalkudega kodukäija pärast , kes on ootamatult eikuskilt ilmunud , elu segi löönud ning kiigub nüüd köögilaua ääres tooliga ja patsutab koer Kinski lõualotti . </s> </p>
<p> <s> Unenäole läheneb tädi Olga tasa ja targu , nagu muuseas . </s> <s> Esialgu jutustab ta seda , mida ta teisipäeval Lielupe jõe taga käies näinud on . </s> <s> Mis põhjustel tädi Olga teisipäeval Lielupe jõe taga käis ja kus see Lielupe jõgi üldse asub , see jääbki seletustest hoolimata hämaraks . </s> <s> Lüngad tädi Olga sõnade vahel võib täita omaenese ettekujutustega , kui neid on . </s> </p>
<p> <s> Nagu juba sai öeldud , alustab tädi Olga kaugelt , palderjanijuurtest , mida ta kutsub kord hellitavalt Valeriankaks nagu vana tuttavat , kord paljutähendavalt ja saladuslikult surnuehmatusejuureks . </s> <s> Selgub , et tädi Olga võtab igal suvel ette kaks teekonda Lielupe jõe taha . </s> <s> Esimese ja lõbusama siis , kui pärn õitseb ja päike särab , pärnaõite korjamiseks . </s> <s> Teise , süngema siis , kui palderjanivarred juba kuivavad ja öö hiilib põõsaste all . </s> <s> Nii ka teisipäeval . </s> <s> Tädi Olga on läinud retkele hommikul vara , korvis kellu ja vanad nahkkindad nagu alati . </s> <s> Kellu juurte väljakaevamiseks ja kindad nende korjamiseks ning mullast puhastamiseks , mitte aga vabamüürlike salatalituste sooritamiseks , nagu tädi Olga näoilmet jälgides kergesti võiks arvata . </s> </p>
<p> <s> Vaevalt on tädi Olga jõudnud tuttavasse jõeluhta , palderjanijuurte saagikohale , kui ta on järsku heast peast ära eksinud . </s> <s> Noh , ja siis on peale hakanud ! </s> <s> Esiteks on ta kuhugi paksu võssa sattunud , sisse on läinud , aga välja pole enam kuidagi saanud . </s> <s> Teiseks on ta võsa äärde värskesse kraavi kukkunud ja sealt uhiuued kargud leidnud . </s> <s> Aga kargud iseenesest on juba halb märk küllalt . </s> <s> Kolmandaks on kõik kohad , nii luht kui ka võsa ja isegi see kraav olnud täis igasuguseid linde . </s> <s> Küll vareseid , küll varblasi , küll võõraid linde punaste kõhtude ja kollaste sabadega , küll jämedate jalgadega linde , küll kõverate nokkadega linde . </s> <s> Üks lind olnud pikk ja triibuline , lipsu moodi , käinud kahel jalal ja krooksunud , teine jälle olnud jäme ja ümmargune nagu arbuus , aga silmad olnud hirmsad , tiigri omad . </s> <s> See võis olla öökull . </s> <s> Aga mis lind see lipsu moodi oli , seda küll ei tea . </s> <s> Ja kõik need linnud muudkui vudisid , muudkui vudisid , muudkui lasid edasi ja tagasi . </s> <s> Kõik linnud käisid jala . </s> </p>
<p> <s> Seda nähes on tädi Olga seisma jäänud ja seisnud nii kaua , kuni enam seista ei võinud . </s> <s> Linde jälgides on tädi Olga endale ütelnud , et pea nüüd meeles , Olga , kõik , mis sa näed , sest nüüd küll midagi peab tulema , kas tuleb Stalini aeg tagasi või mis , aga niisama see ei jää . </s> <s> Stalini ajal käisid ka linnud jala , ei näinud enam lendamisega vaevagi , olid nii täis söönud , sest saagid jäid alatasa koristamata . </s> </p>
<p> <s> Nõnda jõuab tädi Olga tähendusrikaste pauside saatel Dostojevski unenäole üha lähemale , kuid see peab jääma jutustamata . </s> <s> Seda unenägu ei kuule ta tädi Olga esituses kunagi . </s> <s> Kui ta aastaid hiljem loeb : " Idataevas seisis täiskuu . </s> <s> Kuu läks kolmeks tükiks ja need kolm tükki said jälle üheks . </s> <s> Siis tuli kuu seest välja kilp , millele oli kirikuslaavi tähtedega kirjutatud : Da ! </s> <s> Da ! </s> <s> Need sõnad liikusid üle terve taeva Idast Läände ja valgustasid ise omale teed , " siis ei saa ta enam kunagi teada , kas see on seesama või mõni teine Dostojevski unenägu . </s> <s> Tädi Olga jutustust asendab uksekella tärin ja jääbki asendama . </s> <s> Kellatärin on terav nagu habemenuga ja ootamatu nagu lõikehaav . </s> </p>
<p> <s> Tädi Olga ei liigutagi ennast . </s> <s> Istub nii nagu istuma jäi . </s> <s> Ainult nägu läheb tühjaks . </s> <s> Koer Kinski aga käib närviliselt köögist esikusse ja esikust kööki . </s> <s> Tema küüned krabisevad ja silmavalged välguvad . </s> <s> Tädi Olga sosistab : " Kinski , fu ! " </s> <s> See kõlab küll nagu hiina keel , kuid mõjub ometi nii , et Kinski süüdlaselt maha heidab ning enam ei liiguta . </s> <s> Nüüd ei kosta enam midagi . </s> <s> Kes ukse taga oli , peaks olema veendunud , et kedagi kodus ei ole , ja ära minema . </s> <s> Nüüd kell enam täriseda ei tohiks . </s> <s> Kuid täriseb ikkagi . </s> <s> Ja täriseb veel . </s> </p>
<p> <s> Tädi Olga paneb silmad kinni . </s> <s> Võib-olla on tädi Olga nüüd nähtamatu . </s> <s> Tema aga , vastupidi tädi Olgale , on täiesti nähtav , ja surub oma rinnakorvi valusasti vastu laua äärt . </s> <s> Tädi Olga on ennist koos viinamarjadega kandekotist välja tõstnud ka mõned kanamunad . </s> <s> Need seisavad ikka veel laual ja võpatavad iga kord , kui süda lööb . </s> <s> Nende valge koore küljes on mõned mustad tuhahelbed . </s> </p>
<p> <s> UKSEKELLA HELINASSE SUHTUB TA EDASPIDI KÜLMALT . </s> <s> ON JUBA julgust kogunud . </s> <s> On isegi natuke pettunud , et uks siiamaani ees seisab ja et seda pole sisse löödud . </s> <s> Vahetevahel hiilib ta siiski ukse juurde , paneb kõrva vastu tumepruuni puutahvlit ja kuulatab . </s> <s> Veel kordagi ei ole ta trepikojast midagi huvitavat kuulnud . </s> <s> Ainult kassi näugumist , vanamuttide torinat ja laste vadinat . </s> </p>
<p> <s> Köögilaual seisab alustass oma vabadusega - šneprivõtmega , mille tädi Olga enne äraminekut on sinna pidulikult asetanud . </s> <s> Alustassi alla on jäetud ruuduline vihikuleht - nimekiri toitudest , mis tädi Olga ise oma käega on jääkappi pannud ja mis tähtsuse järjekorras tuleb ära süüa . </s> </p>
<p> <s> Tähtsuselt number üks on pool praetud kana . </s> <s> Kohe kana järel tuleb pakk kohupiima , mida võib oma äranägemisel süüa nii kirsimoosi kui ka meega . </s> <s> Et tädi Olgal on olnud mure , kas temast õigesti aru saadakse , siis on ta kindluse mõttes jääkapi sisemuse üles joonistanud . </s> <s> See kohmakas skeem meenutab sisepõlemismootori läbilõiget . </s> <s> Eriti lühikest aega säilivad toiduained on skeemil märgitud numbritega , mille juurde viivad jämedad kõverad nooled . </s> <s> Näiteks pirnid on märgitud numbriga viis . </s> <s> Ei ole järelikult kuigi tõsiselt võetavad . </s> <s> Munad ja või aga on täiesti ilma numbriteta . </s> </p>
<p> <s> Nagu arvata võiski , alustab ta pirnidest , kanale ja kohupiimale parastavaid pilke heites . </s> <s> Tema pirnisöömist ei katkesta isegi uksekella järjekordne helin . </s> <s> Ta ootab külmavereliselt mõne hetke ja kui uut helinat ei järgne , läheb ta ja vaatab kardinaprao vahelt alla õue . </s> <s> Näha pole kedagi , välja arvatud üks meeste kuube kandev majahoidja või kirjakandja tüüpi vanamoor , kes parajasti trepikojast välja tuleb . </s> </p>
<p> <s> Palju enam kui uksekella agressiivset tärinat võõrastab ta ukse vaikset lahtiminekut ja isa uut ilmumist , mis on täiesti võimalik . </s> <s> Nüüd on ta kolmanda toa põhjalikult läbi uurinud . </s> <s> Kui isa seal just kummituse kujul ei viibi , siis kolmandas toas teda küll ei ole . </s> <s> Isegi mitte kardina taga , sest kõik kardinatagused on üle kontrollitud . </s> <s> Toast tuppa lonkides koondub tema tähelepanu ikka enam ja enam ühele ainsale asjale - võtmele , mis lebab valgel alustassil , küll kalakujulisena , kuid mitte nagu kala , vaid nagu kalakujuline spinningulant . </s> <s> Kui ta tahab , võib ta selle maagilise metallitüki taskusse pista , ukse enda järel julgesti kinni lüüa ning sildu põletamata ja tagasiteed ära lõikamata kaduda kõigi nelja tuule poole . </s> <s> Tagasi ilmuda võib ta iga kell ja keegi ei saa teada , kus ta tegelikult oli , isegi kui ta käis vaksalis piletikassade läheduses luusimas ja loeks bussijaama seinalt sõiduplaani . </s> </p>
<p> <s> Selle asemel lehitseb ta aga Lioni märkmikku ja tutvub tema taskunoaga . </s> <s> Ta avastab , et noa sees on peidus väike skautlik saag , mille hammaste nüridust ta ei saa jätta pliiatsite peal järele proovimata . </s> <s> Selle juures rikub ta ära mitu head Faberi firmamärgiga pliiatsit . </s> </p>
<p> <s> Millega tahes ta ka oma aega ei üritaks täita , tema peas on üksainus küsimus - kas Leo on juba helistanud , kuhu vaja , ja kas Lioni paberites võib juba kirjas olla võluvormel " rahuajal tegevteenistuseks kõlbmatu " . </s> <s> Siit edasi ta veel ei mõtle . </s> </p>
<p> <s> Tädi Olga on talle vandunud , et tuleb ütlema kohe , kui Lion on Moskvast helistanud ja teatanud , kuidas läks . </s> <s> Kui läks hästi , siis ütleb Lion telefonis , et sai emale need sinised tassid ära osta . </s> <s> Kui läks aga halvasti ( milleks ka peab valmis olema ) , teatab ta lühidalt , et tema Moskvast siniseid tasse ei leidnud ja on parem , kui ema ise vaatama tuleb . </s> </p>
<p> <s> Kõik on selgemast selgem ja lihtsamast lihtsam . </s> <s> Peab ainult rohkem kannatust olema . </s> <s> Kui mõni asi tundubki segane , siis on vaja ainult sellesse sisse elada ja kõik , mis tarvis , selgub omal ajal. </s> <s> Aega on tal praegu ülearugi . </s> <s> Elutoas on ta juba jõudnud vaadata kõigisse sahtlitesse , mis lukus ei ole . </s> <s> Lukus olevate sahtlite sisu kohta on tal aga tekkinud oletusi ning kahtlusi , mis kriitikat ei kannata . </s> <s> Sellepärast ei ole mõtet neid korrata . </s> <s> Loomulikult ei oska ta ette kujutada lukus olevate sahtlite tegelikku sisu , mille hulka kuulub isegi hõbeasju - vanaisa paberinuga ja toorakilp , kaua puhastamata , mustad kui raud . </s> </p>
<p> <s> Ühe lukustatud sahtli täidab tervenisti mõistatuslik laegas klaasikildudega . </s> <s> Seda laegast ei tohi võõras käsi puudutada ega võõras silm vaadata . </s> <s> Selles laekas on süngeid ja sätendavaid kilde kõikidest veinikarikatest , mis peigmees inimelu hapruse märgiks on pulmapäeval oma kanna all purustanud , neljandast põlvest saadik . </s> <s> Kõik need karikaid purustanud peigmehed on ammu surnud . </s> </p>
<p> <s> Lukustamata sahtlitest õnneks midagi nii pühalikku välja ei tule . </s> <s> Sealt leiab ta ainult musti ümbrikke vanade päevapiltidega ning terveid pakke saksa- , vene- ja ingliskeelseid kirju , samuti kõike juhuslikku - järjehoidjaid , võtmeid rõngastega ja ilma , küüneviile , postmarke ja ennesõjaaegseid reisijuhte . </s> <s> Ta lehitseb paha aimamata mitut keelatud raamatut ja avab klõpsuga musta sirklikarbi , mille sametises sisemuses pole peidus mitte sirkel , vaid on eriti kange unerohupulber , mille olemasolugi ammu unustatud . </s> </p>
<p> <s> Kui ta sahtlitest tüdineb , läheb ta otsejoones vannituppa ning otsib kapist uuesti välja tumepunase flanellkotikese juba tuttava pruuni juuksepalmikuga . </s> <s> Seekord sobitab ta neid juukseid endale peegli ees pähe ning naudib täiel sõõmul hirmu , mis tal neid juukseid korteri pinevas vaikuses lahti palmitsedes täiesti ilma põhjuseta tekib . </s> <s> Kui võõrad juuksed mööda tema selga alla lainetavad , on nendes võõrastamapanevalt suurel määral hirmu magusust . </s> <s> Teda praegu vaadates võiks peaaegu uskudagi teadjate kinnitust , nagu oleksid relvade ilu ja inimestejahi eeskirjad pärit mitte kusagilt mujalt kui inimese südamest . </s> <s> Ta naudib salaja , suli kombel hirmu magusust , vähe sellest , ta tahab seda naudingut esimesel võimalusel ka jälle korrata . </s> </p>
<p> <s> Neid võimalusi tal tulevikus on . </s> <s> Rääkimata muidugi olevikust . </s> <s> Nagu eespool juba öeldud , võib ta kõiki tulevikusündmusi ja -paiku vaadata läbi 1968. aasta hirmu magususe . </s> <s> Tema mälu on nagu uks , millest võib ilmuda kes tahes - erariides mees , mundrimees või võõras mees valge ahviga . </s> </p>
<p> <s> Nii jätabki ta Riia vannitoa ajutiselt kõrvale ja laseb ajavoolul ennast kanda 1972. aasta punasest õhtupäikesest täidetud Poola platsile . </s> <s> Tuvid teevad häält , purskkaevu laiadel märgadel servadel ronivad lapsed , sealsamas kaevuserval istuvad ka mõned tüdrukutaolised poisid ning poisitaolised tüdrukud , kelle sugu on eksimatult võimalik kindlaks määrata ainult jalgade suurust silmas pidades . </s> <s> Poiste jalad on suuremad , sellele ei saa keegi vastu vaielda . </s> </p>
<p> <s> Kivisillutisest tõuseb kuumust , kogu plats hõõgub . </s> <s> Ta istub laste ja hipide vahele ning ajab käed mõnuledes küünarnukkideni sogasesse , üllatavalt külma vette . </s> <s> Veepinnal ujub tuvisulgi , paberist laevu , vahtu ja konisid . </s> <s> All põhjas sätendab peenrahakiht . </s> <s> Aeg nihkub edasi ja tagasi , sellega annab teha kõike , mis tarvis . </s> </p>
<p> <s> Vesi loksub . </s> <s> Hipid naeratavad saladuslikult , söövad vorsti ning etendavad pahelisi ingleid . </s> <s> Nende karikakraõied ja peapaelad kuuluvad juba pigem pettekujutluste riiki kui sellesse kalendriaastasse . </s> </p>
<p> <s> Mõne aja silmitseb ta õhtukuma ja augustikuud , vaatab , kuidas aega edasi-tagasi liigutatakse , siis tõuseb ta otsustavalt püsti ja läheb proosaliselt vasakule ära . </s> </p>
<p> <s> Sellele õhtule järgneb pikk päev seninägemata maanurgas . </s> <s> Bussiaknad ei käi lahti , laeluukidest tungib sisse musta söetolmu . </s> <s> Rohi on kõrbenud , puulehed pruunid . </s> <s> Vilja lõigatakse sirbiga . </s> <s> Vanadel poola naistel on peas pahaendelised mustad rätikud ja seljas krousitud sabadega taljes jakid , mille sarnaseid pole ei enne ega pärast kusagil nähtud . </s> <s> Tuul tuhiseb . </s> <s> Põllud ja lagendikud meenutavad suuri sõjavälju , isegi pilved nende väljade kohal meenutavad siniseid kroonukirju , mis võivad sisaldada surmateateid . </s> </p>
<p> <s> Eestlased Oświęcimi sõita ei taha . </s> <s> Kirutakse sosinal : " Näidaku parem neid laagreid , mis Siberis on ! " </s> <s> Igaüks võiks kas või siinsamas bussis jutustada Siberi surmalaagritest mõne elulise loo , mida on antud isalt pojale ja emalt tütrele edasi suuliselt otsekui ussisõnu või raua needmist . </s> </p>
<p> <s> Nurina saatel jõutakse lõpuks pärale , ronitakse loiult bussist välja . </s> <s> Kergitatakse pükse ning silutakse juukseid . </s> <s> Tähelepanu äratab gaseeritud vee kiosk , mida kohe ka rünnatakse . </s> <s> Mürkpunased ning miinikollased vedelikud kihisevad ning pritsivad näkku vahtu ja sädemeid . </s> <s> Seda värvilist vett võiks väga hästi juua ka tuhandetes teistes paikades , kuid ainult siin võib juues üle papptopsiku ääre vahtida roostetanud raudteeroopaid ja puust vahitorne , mida igaüks on pildi peal näha võinud . </s> </p>
<p> <s> Tolmused bussid seisavad platsil rivis . </s> <s> Siinsamas kõrval on ka elumaju . </s> <s> Õuedes õitsevad päevalilled ja jorjenid , pesunööridel kuivavad titepüksid , palkonitel istuvad kassid ja pesevad silmi . </s> <s> Peremees värvib tara . </s> </p>
<p> <s> Siis minnakse läbi tuntud , kuid tegelikkuses väikese ning tühisena mõjuva " Arbeit macht frei " -värava ja ollaksegi sees . </s> <s> Sees näeb kõik välja nii nagu kusagil maakoolis esimesel koolipäeval . </s> <s> Köhatavad , gladioolikimpudega inimesed tammuvad nagu kohmetud lapsevanemad punase kiviprügiga ülepuistatud teeradadel madalate mornide telliskivihoonete vahel . </s> <s> Pidulik aktus kas algab kohe või on just lõppenud . </s> <s> Puuduvad ainult valgete sokkidega koolilapsed . </s> </p>
<p> <s> Inimesed pühivad higi ja silmitsevad ümbrust . </s> <s> Ühed nutavad , teised naeravad . </s> <s> Nii nutust kui ka naerust tekib iseäralik kahin . </s> <s> Nüüd teevad ka eestlased häält . </s> <s> Tagumised pärivad esimeste käest : " Kas te juukseid juba nägite ? </s> <s> Kusned juuksed on ? " </s> </p>
<p> <s> Lõppude lõpuks pääsevad siiski ka tagumised kuulsa juuksekuhja juurde . </s> <s> Luitunud , tolmused ja tokerdanud juuksed on kõigile pettumuseks . </s> <s> Siiasamasse juuste lähedusse on välja pandud ka saapad , prillid , hambaharjad ja kruusid . </s> <s> Prilliklaasid läigatavad pilkavalt , nagu oleks neil midagi eriti uut ja iseäralikku teada põrgu ja kabaree , inimese südame ja käsuõpetuse kohta . </s> </p>
<p> <s> Seletusi jagab väike mustaverd naine , endine vang . </s> <s> Ta jutustab rõõmsalt , heatujuliselt ja elavalt kulunud lugu tuhandest naisest , kellele anti päevas ainult üks ämbritäis vett nii pesemiseks kui ka joomiseks . </s> <s> Näib , nagu vestaks seletustejagaja muinasjuttu , mis algab alati ühte moodi : " Es war einmal Odnaždõ . </s> <s> Oli kord " </s> </p>
<p> <s> Endine vang kuulub ihu ja hingega laagrile , on laagri veteran ja patrioot . </s> <s> Oma pead toidab ta tänu laagri olemasolule . </s> <s> Külastajad silmitsevad avaliku huviga tema paljaid jalasääri ning käsivarsi , otsivad vorpe ja arme ning on sügavalt pettunud , kui nad neid ei leia . </s> <s> Külastajatele parema mulje jätmiseks peaksid tal jalgade asemel olema kingadesse pistetud säärekondid . </s> </p>
<p> <s> Eesti grupijuht küsib vormitäiteks : " Ütelge , palun , mis põhjusel te laagrisse sattusite ? " </s> <s> Naine vastab meelsasti : " Minu mehe nimi oli Jakob ja minu nimi on Maria . </s> <s> Küsiti , kas ma kavatsen Jeesust hakata sünnitama , ja näe , saadetigi laagrisse . " </s> </p>
<p> <s> " See on liiga ilus , et tõsi olla , " kahtlevad mõned kuulajad , kuid teised kutsuvad neid korrale . </s> <s> Naine silmitseb nii ühtesid kui teisi läbinägeva ja emaliku pilguga . </s> </p>
<p> <s> Minnakse isikutunnistustest , juuditähtedest ja surmaotsustest mööda , õue tagasi . </s> <s> Naise põhjalikud seletused teevad grupi kärsituks . </s> <s> Kogu see laager tundub eestlastele väike ja dekoratiivne . </s> <s> Siin ei ole kullakaevandusi , tühja taigat ega otse küla taga vedelevaid matmata surnukehasid . </s> <s> Mitte midagi , millel põhineb eestlaste arusaamine õigest laagrist ja laagrielust . </s> <s> Nokitsetakse kiuslikult krohvitükke hoone küljest , milles on tehtud katseid rasedatega . </s> <s> Kõigil on palav , higi voolab . </s> <s> Mälestusi ja tähelepanekuid hukkamissaalidest , kapodest ja Surmaingliks kutsutud Doktorist kuulatakse ainult poole kõrvaga . </s> </p>
<p> <s> Jäävad veel kambrid ja ahjud . </s> <s> Kambritest minnakse kiirkäigul läbi , nende pragunenud betoonpõrandad ja tühjad riidenagid ei suuda jätta mingit muljet . </s> <s> Lõppude lõpuks jõutakse ka ahjudeni . </s> <s> Kõik märkavad , et ahjusuust on välja voolanud midagi musta ja õlist . </s> <s> Keegi küsib : " Kas neid ahje pestud ka on ? " </s> </p>
<p> <s> Lõpuks ometi ollakse bussi juures tagasi . </s> <s> Siin selgub aga , et bussi tolmusele küljele , otse sildi " Sovtransavto " alla on kirjutatud poolakeelne hüüdlause , mis lähemal selgitamisel ja uurimisel osutub küsimuseks : " Kas 1968. aasta on meeles ? " , millele järgneb arusaamatu ähvardus : " Minge koju , mõrtsukad ! " </s> </p>
<p> <s> Jälle jagunevad eestlased erutatud leerideks , kusjuures ühed kinnitavad : " Meie oleme ju eestlased ! </s> <s> Meie pole midagi teinud , " teised , pikatoimelisemad , aga imestavad : " Vaata , kus kuradid ! </s> <s> Vaata , mis julgevad ütelda , " ja nende häälest kostab salajast kahjurõõmu . </s> </p>
<p> <s> Kui jõutakse hotelli , on tõusnud tuul ja hotelli ukseklaasid põrisevad ebameeldivalt . </s> <s> Sõidetakse liftis üles lagedate kroonuroheliste seinte ja kõleda ning kurva laevalgusega tubadesse . </s> <s> Väljas niriseb mööda aknaklaase juba vihmavesi , jõhkra lambivalguse varjutab veelgi jõhkram välguvalgus . </s> <s> Tuul logistab halvasti suletud aknaid . </s> <s> Voodijalutsites vedelevad lahtised kohvrid , riided on mööda toole laiali . </s> <s> Õhukese ukse tagant koridorist , poola koridorist , kostab tuhmi kõnekõminat ja lohisevaid samme . </s> <s> Mööda pikka kroonukoridori liigub ehk just praegu tume inimrong , kõigil palitud seljas ja kompsud käes . </s> <s> See kõigub ja ümiseb , kerkib ajapõhjast üles ja vajub jälle ajapõhja tagasi . </s> </p>
<p> <s> Vihm akna taga lööb ajuti välguvalgel süngelt hiilgama ja iga välk pimedas Poola taevas meenutab saatuse saksakeelset nime " Schicksal " . </s> </p>
<p> <s> See aga pole veel midagi , võrreldes tuleviku ja Bukarestiga , kus väikesed pioneerid , kelle ribikonte võib ükshaaval üle lugeda isegi läbi pluusiriide , kannavad ööd ja päevad , raadios ja televisioonis , väljakutel ja tribüünidel huulil diktaatori himuäratavat nime . </s> <s> Kus igal suure vaevaga hangitud lihatükil on juures ohvriliha maik . </s> <s> Kus kalli restorani magustoidukausikesest ronivad välja vaarikaussid , suhkur seljas . </s> <s> Kus igaüks võib saada vastu hambaid ja jääda ühtlasi ilma ka oma märkmikust ja täisvõetud filmist , kui tal on olnud naiivsust siin märkmeid ja fotosid teha . </s> <s> Kus juba 1941. aastal nähakse lihakarnis loomakerede asemel rippumas lahatud juute . </s> </p>
<p> <s> Seda aga ei anna võrreldagi New Yorgiga , kus tuul ajab Plaza hotelli ees edasi-tagasi prügikotikilet , mille must läikiv pind on otsekui loodud selleks , et Issanda ingel võiks sinna teha mõned märkmed maailma lõpu kohta . </s> <s> Väga võimalik , et ta on sinna kirja pannud vastuse küsimusele , miks Kafka maja Prahas põrus , kui Brežnevi tankid sisse tulid , ja miks hauakivid vanas juudi surnuaias värisesid ning iseenesest üles kerkisid . </s> </p>
<p> <s> Võib-olla vastab Issanda ingel New Yorgi prügikotikilel ka sellele küsimusele , miks traagiline on alati koomiline ja miks tšehhi kuulsate dramaturgide , luuletajate ja kirjanike appikarje Praha komandanditunni vereaurust , karje , mida keegi ei kuule , otsustab mitmete rahvaste , võib-olla aga koguni maailma tuleviku . </s> </p>
<p> <s> Ehk on prügikotikilel kirjas paar sõna ka paksu musta suitsu kohta , mis tõuseb igavuse pärast purukspekstud aknaaukudest Haarlemis , triivib Keskpargini välja ja muudab kõik inimese käe läbi loodud asjad algusest peale prügimäele mõistetuks , teeb tühjaks , äraneetuks ja kurvaks kaupade lumma . </s> <s> Hiidlinn ajab oma mustad krabisevad kiletiivad laiali ja nende vari on nagu tuleviku vari . </s> <s> See ulatub isegi sinna , kuhu see mõistusega võttes kuidagi ulatuda ei saa . </s> <s> Langeb tagasi minevikule , Riia linnale ja 1968. aasta varasügisesele loojangukumale , mis paistab läänepoolsetest akendest . </s> </p>
<p> <s> See kalk ja kustuv valgusviirg sunnib teda jälle olema käesoleva aastanumbri vang . </s> <s> Mängib mis ta mängib , laotab mis ta laotab võõraid juukseid oma näo ette , ikkagi jõuab kätte minut , mil rahutus teda sunnib kella vaatama ja siis võib tema noores näos näha ilmet , mis on niisama vana kui kogu maailm . </s> <s> See võib olla ootaja ilme , aga niisama hästi võib see olla ilme , mille tähendus selgub alles tulevikus . </s> </p>
<p> <s> Külm tuul lükkab mustad veed õõtsuma . </s> <s> Suur kala Daugava jõe põhjas juba magab , nina noti all . </s> <s> Vastu ööd läheb tuul ikka tugevamaks , murrab aedades õunapuude latvu ja peksab valmimata viljad maha . </s> <s> Linnade pimedust valgustavad neoonkirjas ähvardused " LIHA " ja " KINO " . </s> <s> Kangialustes ja kioskite varjus hõõguvad suitsuotsad sunnivad hilist teekäijat sammu lisama . </s> </p>
<p> <s> Garnisonid , keelutsoonid , kartulipõllud ja laste liivakastid liiguvad mööda kindlaks määratud teed ajaloo lõpu poole . </s> <s> Kes hinge kinni pidades pimedust kuulab , sellele võib kergesti jääda mulje , et kiviriik , taimeriik ja loomariik ägavad inimkeeli . </s> </p>
<p> <s> Külm kustuv valgus joonistab toaseintele võõraid kirjamärke , mis jäävad iga minutiga ikka tuhmimaks ja tuhmimaks ning kaovad lõpuks täiesti , sulavad tapeediga ühte ega ilmu täpselt samadena nähtavale enne kui alles aasta pärast . </s> <s> Siis , kui kella- ja aastaaeg seda jälle lubavad . </s> <s> Kui ring on täis . </s> </p>
<p> <s> Valge alustass köögilaual on veel näha , kuid võtit selle peal silm pimeduses enam ei seleta . </s> <s> Ta pöördub mõttes selle võtme juurde korduvalt tagasi ja tema näoilmet jälgides võiks vabalt uskuda , et tema ilma mingi perspektiivita keel sisaldab siiski ka sõna " armastus " nagu kõik muudki keeled ja et ta just seda sõna praegu mõttes tarvitab . </s> <s> Mida kõrgelennulisemaid ja sentimentaalsemaid sõnu ta välja valib , seda võimatum on teda nende tarvitamiselt tabada . </s> <s> Seda ülbem ja ebamäärasem on õlakehitus , millega ta kõik kahtlustused tagasi tõrjub . </s> </p>
<p> <s> Ta lööb harjunult lahti esimese ettejuhtuva raamatu ja otsib sealt endeid ning juhtnööre . </s> <s> Seekord langeb tema näpp teatraalide hulgas nii tuntud reale : " Ivanov ( naerdes ) : Mitte pulmad , vaid parlament . </s> <s> Braavo , braavo , " millele järgneb teine , veel kuulsam rida : " Ivanov : Jätke mind . </s> <s> ( Sööstab kõrvale ja laseb end maha . ) </s> <s> Eesriie . " </s> </p>
<p> <s> See Tšehhovilt saadud näpunäide või juhtnöör kutsub tema suule iseäraliku , uut moodi naeratuse , mille täpseks kirjeldamiseks oleks tarvis asendada ainult üks kulunud sõna teisega . </s> <s> Sõna " õrn " sõnadega " mõistatuslik " või vastupidi . </s> <s> Õrnusest hoolimata ei ole see soe ega ka mitte täisealine naeratus . </s> <s> See naeratus on külm nagu märts , niisama muutlik ja tuuline , pärit pigem õhust kui mullast . </s> <s> Selles peituv ähvarduski on võõra ilmaruumi oma . </s> </p>
<p> <s> See naeratus peegeldub praegu õhtuhämaruseski vastu laual seisvalt mõlkis hõbekandikult , millega punakaart ennast just täpipealt tädi Olga kümnendal sünnipäeval lõbustas . </s> <s> Tädi Olga pidi sellega nagu kelguga jäämäest alla sõitma . </s> <s> Mitte üks ja mitte kaks , vaid peaaegu kakskümmend korda , ja mitte kleidiväel , vaid jumalapalja sinise tagumikuga . </s> <s> Punakaart hüüdis lõbusalt : " Hõi , Saara ! </s> <s> Hoogu juurde ! " ja pildus ergutuseks ja tiivustuseks jääle põlevaid ajalehepaberituuste , kuni tige ohvitser tädi Olga mäe all kinni püüdis , talle teadmata miks hõbekandiku tagasi andis ja käratas : " Kasi minema ! " </s> </p>
<p> <s> Temale ei ütle see kahtlase minevikuga hõbekandik midagi , nagu ei ütle ka kõvad loomakäppadega toolid , mis on pärit surnud vanaisa majast ja mis Lioni lapsepõlvekujutluses on kogunenud haneritta ning rännanud reas läbi metsade ja üle mägede , otsides igalt poolt ja igalt maalt vanaisa hauda , millel leinata . </s> <s> Alles Atlandi ookeani äärest on nad läbi Varssavi Riiga tagasi pöördunud . </s> <s> Kõigi nende esemetega seotud armastus ja lein täidab praegu kogu pimeda ja vaikse korteri . </s> </p>
<p> <s> Et seda vaikust lõhkuda , prantsatab ta kõhuli sohvale , kuid jääb jälle kuulatama ja tõmbub aegamööda pingule nagu üleskeeratud vedru . </s> <s> Temas toimub midagi , millele kulub ühekorraga kogu tema tähelepanu , jõud ja energia . </s> <s> Paistab , nagu jääksid tema käerandmed silmanähtavalt peenemaks , põsesarnad õhemaks ja silmaripsmed teravamaks . </s> <s> Ta ootab . </s> <s> Maitseb ootamise karikast otsekui vaga Jenowewa . </s> </p>
<p> <s> Raadiod ragisevad , ajalehti just laotakse , kutsealuste juuksed on juba maha aetud ja prügikasti heidetud . </s> <s> Kes vastu hakkab , selle käed väänatakse selja taha . </s> <s> Paljaks aetud peaga poisid kiristavad hambaid ja arvavad , et vabaduse ainuke tunnus on see , kui inimesel on juuksed peast maha ajamata . </s> <s> Kutsealuste traagilised neelatused teeb tühjaks kiirus , millega kasvavad inimese juuksed , võrreldes maailma vabadusega . </s> </p>
<p> <s> Tuul , mis alati ajaloosündmuste taustal ulub ja vingub , on ka nüüd platsis ja viskab öö katte all hulkuvatele tšehhi kirjanikele liiva silma , nii et nad peavad rusikatega silmi nühkima , mis jätab nendest abitu ja lapseliku mulje . </s> <s> Issanda ingel aga sööstab otse nende selja tagant mööda , ilma et nad teda tähelegi paneksid , ning kirjutab külma voogavasse õhku Läänemere randade kohal : " Põgene , vaba laps , vii peitu kõik maailma vabadus . " </s> <s> Siinkohal ingli käsi peatub , ta vajub mõttesse ning lisab siiski : " Vägivald armastab vabadust , tahab ta võita ja allutada " ning jääb suure huviga ootama , millal ühe endise väikese Balti Riigi luuletaja ( kelle juuksed on võrdlemisi pikad ja kelle raadio on nii rikkis , et ta ei kuule vaba Lääne jaamadest muud kui ainult pahaendelist raginat ) need read õhust üles leiab ning paberile kirjutab . </s> <s> See tekst lehvib ja voogab siin randadel veel kaua , elab oma elu . </s> </p>
<p> <s> Tema aga surub samal ajal Riia sohval kössitades peopesad põlvede vahele , peab hinge kinni ja nõuab ootamisele lõppu . </s> <s> Nõuab nii , et pea hakkab ringi käima ja silmist lööb sädemeid . </s> <s> Mis loevad talle käsuandjate pagunid või riigipiiride puutumatus . </s> <s> Ta ei kuule ega näe , ei ela kaasa , ei tunne halastust . </s> <s> See , kuidas ta ennast kulunud hommikumantli all kerra tõmbab ja käed kurgu alla sooja paneb , võiks olla liigutav , kui seda ei oleks ootajate juures nii palju nähtud . </s> <s> Tema suu liikumise järgi võib olla kindel , et ta kordab vana tuttavat palvet , mille viisipärane ja klassikaline algus : " Armas jumal , tee nii , et " lõpeb eklektiliselt , halli kroonukantseliidiga : " et nad kirjutaksid " tegevteenistuseks kõlbmatu " . " </s> </p>
<p> <s> Täpsuse mõttes tuleb märkida , et sellesarnaseid kohmakaid palveid tõuseb täna tuhandete kaupa , tervete parvedena Ida-Euroopa öötaevasse . </s> <s> Neid triivib üle kraanade , telefoniliinide ja liivakarjääride otsekui isiklikest toimikutest väljarebitud lehti . </s> <s> Kuhu nad kaovad ja kelle kätte sattuvad , seda ei või teada ükski elav hing . </s> </p>
<p> <s> Telefonihelin kostab padjahunniku alt tumedalt nagu maapõhjast . </s> <s> Ta kuulatab . </s> <s> Ajab pea püsti . </s> <s> Peab seda lämbunud helinat uksekella helinaks . </s> <s> Läheb natuke aega , enne kui ta taipab telefoni poole vaadata . </s> <s> Käsk telefonile MITTE vastata on talle juba pealuusse kulunud , kuid sellest hoolimata tõmbab telefonihelin teda ligi nagu magnetiga . </s> <s> Ometi peaks talle olema selge nagu ükskordüks - sellesse korterisse ei helista talle mitte keegi . </s> <s> Kuna aga ükskordüks ei ole talle selge , vähemalt mitte niivõrd , et ta une pealt võiks vastata , kui palju on 7X8 , siis astub ta telefoni juurde , lükkab padjad põrandale ning võtab , õieti napsab toru . </s> </p>
<p> <s> Nagu juba öeldud , täidab kogu korterit tihe , peaaegu silmaga nähtav vaikus . </s> <s> Isegi kraani tilkumist ei ole enam kuulda . </s> <s> Seda selgemini kostab kahin , mis tuleb mustast telefonitorust . </s> </p>
<p> <s> Korraga kahin katkeb ja täiesti tavaline , sõjakas naisehääl käratab sulaselges vene keeles : " Rääkige ! " </s> <s> Ta surub telefonitoru kõvemini vastu kõrva . </s> <s> Selle serv on litsutud vastu kõrva otsekui revolvrisuu . </s> <s> Samal hetkel kuuleb ta torust hingamist , märkamata , et ka tema enda hingetõmbed kostavad selgesti torusse ära . </s> <s> Nüüd ei meenuta telefonitoru enam relva , vaid elusat , kuuma , vastu kõrva surutud suud . </s> <s> Suu ei ütle ühtegi sõna . </s> <s> Peab keelust kinni . </s> </p>
<p> <s> Siis kostab naksatus , hingamine katkeb , jääb ainult hingetu surin . </s> <s> Moskva jõe vesi läigib pimeduses tuhmilt otsekui tsaariaegne reväärisiid . </s> <s> Lion seisab tänaval telegraafihoone ees , kogub end ja kaob siis maa alla tunnelisse . </s> <s> Suur linn maa peal aga mõmiseb , huilgab ja püherdab tahmas ning tolmus . </s> <s> Kõik tema telefoniputkad , gastronoomid ning kabinetid nihkuvad nõkshaaval homse päeva poole , on teel tulevikku , nagu teatavad ka loosungid hoonete seintel . </s> <s> Nõkshaaval tuleviku poole liigub isegi Dzeržinski väljak koos samanimelise kujuga , mis on must ja raske nagu masinaosa . </s> </p>
<p> <s> Proosalised , tsellofaaniga kaetud vorsti- ja singivaagnad Kremli puhvetites liiguvad sätendavas ajavoolus edasi . </s> <s> Hetkeks uhub vool Kremli võileivavaagnad kaldale ja kohe sirutab nende järele käe välja Kirjanike Kongressi juhuslik , Uraali-tagune delegaat , kelle silmadesse tekib ajavoolust võileibu õngitsedes meeleheitlik ja alandlik läige . </s> <s> Tal on kavatsus neid võileibu suuremal hulgal kaasa osta . </s> <s> Mitte Kremlis kohapeal söömiseks , vaid koju viimiseks , sest ta tahab , et ka tema mees ja kaks tütart Uraali-taguses tööstuslinnas Kremli sakramendist osa saaksid . </s> </p>
<p> <s> Kelner , kes samuti koos kõige Kremliga on hetkeks ajavoolust välja uhutud , keeldub võileibu kaasa müümast . </s> <s> Kelnerile selle delegaadi nägu millegipärast kohe mitte sugugi ei meeldi . </s> <s> Delegaat satub ärevusse , hakkab puhkima ja lõõtsutama , tema portfell kukub maha ning läheb lahti , sealt veerevad välja apelsinid , kargavad laiali karbikesed sukkpükstega , toimub kurat teab mis . </s> </p>
<p> <s> Teised delegaadid kogunevad uste peale troppi , kohendavad lipse ja kõigutavad endid uniselt ning kahjurõõmsalt muiates kandadelt varvastele ja jälle tagasi . </s> <s> Kõik delegaadid on rasked ja tumedad nagu Dzeržinski kuju või raudkapid raha ja salajaste ringkirjade hoidmiseks . </s> <s> Delegaatidest tõuseb trükipaberi ning armeenia konjaki lõhna , mis asub võitlusse koridorides hõljuva vaevumärgatava , kuid seda toostituma kloorilehaga . </s> </p>
<p> <s> Mõned paljukogenud delegaadid , kes on Kremli puhveteid külastanud rohkem kui üks kord , silmavad letil kuuma seenerooga arusaamatu ja võõra nimega " Julien " . </s> <s> Lipsu käigu pealt vastu rinda surudes tormavad delegaadid seeneroa " Julien " poole ning kaovad silmist , sest ajavool võtab nad kaasa koos kõmisevate sammassaalidega . </s> <s> Isegi Lenini mausoleum nõksatab ja rappub , otsekui kipuks surnu klaasi alt välja , peitu ja pakku . </s> </p>
<p> <s> Sügavale maapõhja laskuval eskalaatoril seisavad Lioni selja taga kaks võrksärkidega meest ning jutustavad teineteisele kordamööda anekdoote . </s> <s> Anekdooditegelaste nimed on Saara ja Aabram . </s> <s> Meeste kandevõrkudes põntsuvad naeru taktis jalgpallisuurused arbuusid , mida vaadates igaüks neelataks . </s> </p>
<p> <s> Lioni meelekohale ja kõrvalestale on telefonitoru jätnud kuuma suu punase jälje , mida ta varjatagi ei märka . </s> <s> All tunnelites ulub maa-alune must tuul . </s> <s> Vastu metroo avalike salakäikude lihakarva marmorseinu põrkab ähvardus : " Ettevaatust ! </s> <s> Uksed suletakse ! " </s> </p>
<p> <s> ÖÖD SAAVAD VÕIMU JUURDE . </s> <s> SEE TOIMUB VAIKSELT , JUSTKUI möödaminnes , iseenesest , päevade arvel . </s> <s> Ei maksa siis ilmaasjata imestada , miks päevad ikka lühemaks ja lühemaks jäävad , ööd aga vastupidi - lähevad ikka pikemaks ja pikemaks . </s> </p>
<p> <s> Kas päevi ja öid on mööda läinud vähe või palju , seda ei tea keegi , selles küsimuses on isegi rahvastel ja riikidel väga raske ühisele kokkuleppele jõuda , üksikisikutest rääkimata . </s> <s> TASS teatab üha sagedamini ja üha pidulikumas toonis kultuuri ja majanduse enneolematust õitsengust , mille Tšehhoslovakkia töötav rahvas sel augustikuul ootamatult on saavutanud . </s> </p>
<p> <s> Mõnikord kuuleb ta neid pühalikke teateid läbi avatud õhuakna alumise korruse raadiost . </s> <s> Kergemeelselt laseb ta need teated aga ühest kõrvast sisse ja teisest välja , kuna üleolek mis tahes poliitilistest avaldustest on tema ja teiste temasarnaste jaoks siiani olnud niisama iseenesestmõistetav nagu hingamine . </s> <s> Kes tahab teenida sõna ja värvi ning maailma vabadust , ei tohi ometi lasta ennast pimestada massiteabevahendite valedest . </s> </p>
<p> <s> Sellest edevast ja kurikavalast loosungist sissevõetuna ei ole ta veel kordagi nende päevade jooksul lülitanud sisse ei raadiot ega ka televiisorit . </s> <s> Suisa vastupidi - ta annab neile aparaatidele igati tunda oma põlgust . </s> <s> Laseb televiisoriekraanile koguneda paksu tolmukihi ja kuhjab ümber raadio virnade viisi raskeid kunstialbumeid , mida ta öösiti ka diivanile tassib ja seal tädi Olga ostetud maiust - kuivatatud musti ploome , rosinaid ja viigimarju - nosides koidikuni lehitseb . </s> <s> Kui kuu loojub ja esimesed trammid juba sõidavad , heidab ta viimased uurivad pilgud peeglitele , ustele ja aknakardinatele , kustutab lambi ära ja jääb magusasti magama , ümbritsetud Venustest , merekarpidest , mustadest ruutudest , põlevatest kaelkirjakutest ja paksudest sohvapatjadest , külje all ploomikivid ja õunasabad . </s> </p>
<p> <s> Just selles seisukorras leiab teda tädi Olga , kes on vähese unega , vara jalul ega malda kuidagi ära oodata , millal öö lõplikult päevaks ümber kehastub . </s> <s> Pealegi on tal täna värskeid uudiseid . </s> <s> Nüüd on ta kohal , koos koer Kinskiga muidugi , ja asub kohe talitama ning toimetama . </s> <s> Magaja äratatakse üles , seni kuni see ükskord silmad pestud saab , on tädi Olgal juba põrand niiske lapiga üle võetud . </s> <s> Tolmu pühkimine on parajasti pooleli . </s> <s> Seejuures jagab tädi Olga lahkesti nõu . </s> <s> Tal on kraamimisest mitmesuguseid mälestusi ja tähelepanekuid . </s> <s> Ta võrdleb endisaegseid kukesulgedest tolmupürste nüüdsete flanell-lappidega , samuti sõjaeelseid hanetiibu praeguste põrandaharjadega ega jõua oma jutuga veel nii peagi uudisteni , mida põlevi silmi oodatakse . </s> </p>
<p> <s> Lõpuks jõuab tädi Olga kraamimisjärjega ka savikastini . </s> <s> Siin paneb ta tolmulapi käest ja võtab kardina tagant välja tuttava pikatilalise kannu ning kastab põhjalikult , harjunult ja hoolikalt kastis olevat savi . </s> <s> Seda tegevust saadab torin , mis võiks kõlada parastavalt , kuid kõlab julgustavalt ja lootusrikkalt : " Noh , nüüd on savi ka kastetud . </s> <s> Tulgu kas või kohe ja hakaku tööle ! </s> <s> Mis see siis tähendab ! </s> <s> On aga mood võetud , kihutatakse minema , savi jäetakse kuivama , küll tädi Olga tuleb ja kastab ! </s> <s> Arvatakse vist , et ollakse juba suur meister valmis , tööd pole vaja tehagi , kõik tuleb iseenesest . </s> <s> Aga ei ta tule ühti ! </s> <s> Näe , pronksivalajagi juba helistas , küsis , kus see uus töö on siis . </s> <s> Nüüd võtab selle ukrainlase tehtud juraka ette . </s> <s> Temal ükskõik , peaasi et aga valamine käib . " </s> </p>
<p> <s> Torinal tõmbab tädi Olga kardinad sirgu ning sätib padjad ning raamatud oma õigetele kohtadele . </s> <s> Alles seejärel teeb ta oma askeldustesse piduliku pausi ja toob tuppa lauale veidra , kellasihverplaati kugistava draakoni kujutisega vaasi , millesse on torgatud kimp õitsvat kanarbikku . </s> <s> Selle kimbu on tädi Olga varahommikul elektrirongi peale tulles männimetsa alt ise korjanud . </s> <s> Lilladest kobaratest tõuseb nõmmeliiva ja mesilaste lõhna , lageda taeva karmust , mis annab tädi Olga nappidele argistele sõnadele hoopis teise värvi , kui neil muidu ehk olekski . </s> </p>
<p> <s> See peotäis mereäärset kanarbikku paneb ta südame palju kiiremini põksuma , kui tädi Olga sõnad , millest ta niikuinii päris täpselt aru ei saa . </s> <s> Kus on nüüd need möödunud nädala kuumad kanarbikunõmmed , tulelõke liival ja ühtesulanud varjud ! </s> <s> Ta kuulab tädi Olga uudiseid veel ainult poole kõrvaga . </s> <s> Aga võiks siiski kuulata . </s> </p>
<p> <s> Niisiis , eile õhtul on Lion Moskvast helistanud ja öelnud järgmist : tal oleks ehk võimalik need sinised tassid ( siin teeb tädi Olga pausi ja küsib läbitungival klassijuhatajatoonil : " Noh , miks ta läks Moskvasse ? " ja noogutab heakskiitvalt , kui ta saab õige vastuse : " Siniseid tasse ostma . " ) </s> <s> ära osta , koguni terve serviisi , aga ta ei saa üksi , ilma teistega nõu pidamata nii suurt ostu teha . </s> <s> Uudis on olnud justkui hea , aga arusaamatu . </s> <s> Mis tähendab serviis ? </s> <s> Lioni hääl telefonis on olnud sünge . </s> <s> Isegi väga sünge . </s> <s> Ema on olnud pärast seda kõnet lausa nagu ilma peata , on tuba mööda ringi tuhisenud ja jonnakalt ainult kolme lauset korranud . </s> <s> Need laused on olnud : " Ärge tulge mulle rääkima ! </s> <s> Mina olen ema ! </s> <s> Ja mulle Lioni hääl ei meeldinud ! " </s> <s> Isegi triikraua on ema peaaegu kolmeks tunniks ilma järelevalveta sisse unustanud . </s> <s> Terve mõistus on majas säilitatud veel ainult tänu isale . </s> <s> Kui nüüd isa ei oleks olnud , ei tea , mis siis üldse oleks saanud . </s> <s> Isegi samme astuda on isa juba jõudnud . </s> <s> Seda toonitab tädi Olga eriti salapäraselt ning rahulolevalt . </s> <s> Mis sammud need on , seda teada ei saagi . </s> <s> Igatahes on mõlemad , nii isa kui ka ema , sõitnud kohe esimesel võimalusel poja juurde Moskvasse . </s> <s> Millal isa oma magusasse Thurgau kantonisse tagasi lendab , seda tädi Olga ei ütle . </s> </p>
<p> <s> Üldjoontes kõlab aga tädi Olga jutustus võrdlemisi kuivalt ja igavalt . </s> <s> Uudiseid nagu on ja nagu ei ole ka . </s> <s> Võib aga olla , et tädi Olga ei olegi pühendatud kõigesse , mis tegelikult teoksil on . </s> <s> Igal juhul mitte sel määral kui koer Kinski , kes on isiklikult viibinud kõigi ema ja isa omavaheliste kõneluste juures , otse sündmuste salajases keerises . </s> <s> Seekord meenutab koer Kinski pigem erariides meest kui direktorit , kuid see võib olla ka juhuslik sarnasus . </s> <s> Ei maksa aga unustada , et tädi Olga juhtkiri on alati olnud " Lootus " ja sellele jääb ta truuks ka praegu , kui ta raskelt vaibale põlvili laskub ja Kinski siledasse pruuni kõrva sosistab : " Kinski , kus Lion on ! </s> <s> Otsi ! </s> <s> Kus on ! " </s> <s> Sellega on tädi Olga koer Kinski sisse lülitanud otsekui isevärki masina . </s> <s> Kinski nuusib asjalikult kogu korteri läbi , mitte ühtki nurka kahe silma vahele jätmata ning vaata imet - jääb lõpuks otsustavalt savikasti ette seisma . </s> <s> Liputab isegi saba . </s> <s> Sellega tahab koer Kinski ütelda , et mitte ilmaasjata ei ole Lion selle saviga nii palju jännanud . </s> <s> Kui ta sellega ka muud pole teha osanud , siis vähemalt oma vere lõhna on ta osanud sellele külge jätta . </s> </p>
<p> <s> Kui ka teejoomise möödapääsmatu rituaal on täidetud ja jääkapi sisu üle vaadatud ning tädi Olga poolt tublisti täiendatud , siis jõuab kätte hetk , mil tädi Olga endale jaki jälle selga ajab ja Kinskile rihma kaela paneb . </s> </p>
<p> <s> Pärast tädi Olga lahkumist on korter tühi nagu talveöö . </s> <s> Toad on eriti kõrged , uks eriti kõvasti kinni , aknakardinad eriti paksud . </s> <s> Ta viskab ühe paljudest sohvapatjadest põrandale , topib külmetavad paljad varbad padja alla , ja , selg sirge , valgus vasakult , kirjutab ilma pikemalt mõtlemata valmis kaks pikka kirja ja murrab need üle lugemata kokku . </s> <s> Libistab käega üle paberi , otsekui oleks see inimese ihu . </s> <s> Jääb mõttesse , tuletab meelde ilma alguse ja lõputa lauseid , katkendeid kuulsatest , paljudeklameeritud sügisekurbusest , mida ta igast küljest silmitseb ja uudishimulikult ning unistavalt enda omaga võrdleb . </s> </p>
<p> <s> Seejärel kägardab ta valmiskirjutatud kirjad kokku ning viskab ootamatu osavusega otse diivani taha . </s> <s> Midagi muud ei ole tal nendega peale hakata , sest ka kõige parema tahtmise juures ei saaks ta neid kirju ära Tallinna saata , sest ta ei tea ju oma igapäevaste sõprade ja sõbrataride postiaadressegi , telefoninumbritest rääkimata . </s> <s> Ta lihtsalt ei ole tulnud selle peale , et neil võiksid olla aadressid . </s> <s> Siiani on ta teadnud , et Heller elab Teine-Maja-Apteegist-Edasi . </s> <s> Matsson elab Kiriku-Taga , Esimene-Trepikoda-Kolmas-Korrus , Linde aga elab Keemilise-Puhastuse-Peal . </s> </p>
<p> <s> Sellest saab ta isegi aru , et neid näpunäiteid ja juhtnööre juba aadressi asemel ümbriku peale ei kirjuta . </s> <s> Ja ongi parem ! </s> <s> Mis kirjad need ka on ! </s> <s> Oleks neis kas või poole sõnagagi mainitud vaikust , mis järgneb uksekella tärinale ! </s> <s> Oleks neis möödaminneski tehtud juttu lambipirni surinast südaööl ! </s> <s> Oh oleks seal üksainus vihjegi Kalašnikovi automaadile või vähemalt sõjakomissariaadilegi . </s> <s> Ta ei tea ju relvade nimesidki ! </s> <s> Ei ole eluga kursis ! </s> <s> Istub ainult nelja seina vahel . </s> <s> Raadiot ei kuula , lehti ei loe . </s> <s> Tal on ainult üks eesõigus , mida temalt keegi ära võtta ei saa - nimelt ei või seda paika õhus , mille täidab tema oma kehaga , täita mitte ükski teine olevus . </s> <s> Kui ta selle peale mõtleb , tundub talle , et kõik teised teavad juba ammu , kuidas elu käib , on kõik reeglid ja vormelid kusagilt välja nuhkinud ega imesta millegi üle nii , nagu imestab tema . </s> </p>
<p> <s> Hommikust aga saab keskpäev , valgus käib oma teed , õhu värv muutub ja koos sellega muutuvad ka maastikud , linnavaated ning esemed toas . </s> <s> Tuul hakkab puhuma , selle undamine summutab vahetevahel isegi liikluse mühina . </s> <s> Alt hoovist kostab ühe naise selgelt naeru ja sülelapse kudrutust . </s> <s> Kirju tuvi kiikab punase läikiva silmaga aknast sisse , tungivalt , nagu oleks tal kiri üle anda . </s> </p>
<p> <s> Kardinapraost paistab taeva kõva ja sile sinine võlvikaar ning selle all Riia linn , mis koos Daugava jõe , suure kala , läti muinasjuttude , hoovi ning hoovil kudrutava lapsega on asunud juba teele ning liigub ikka suurema hooga ära , sajandi lõpu poole , lõdisemapanevasse talveöösse , mil veri pritsib , luud ragisevad , elu on unenägu , ja kõik , kes veel ei tea , saavad kohe teada , mis asi on Kalašnikovi automaat . </s> <s> Mil keset kisa ja kära , tulelõkete suitsu , barrikaade ja klaasikilde longib võõras mees valge ahviga ning pakub hirmu magusust ja relvade ilu . </s> </p>
<p> <s> Veel enne , kui päike köögiaknani jõuab ja kell üks saab , on kõik , mis siin tulevikus sünnib , ära otsustatud , kusjuures otsustajaid on kolm - esimene on uks , mida ei tohi lahti teha , teine on aken , millest ei tohi välja vaadata , kolmas on telefon , millega ei tohi rääkida . </s> <s> Kus see kolmik kokku saab , seal varem või hiljem midagi juhtub . </s> <s> " Vägivald , " karjatab Lääne raadiojaam asja eest , teist taga ning jääb siis korisedes vait . </s> <s> " Parem karta kui kahetseda , " sõnab Issanda ingel Riia linnale , kuid tema suus saab sellest vagurast vanasõnastki tuline kihutuskõne , mis kostab tumedalt läbi trammikolina , tuulevuhina ja kahekordse aknaklaasi . </s> </p>
<p> <s> Ta ringutab , siristab ja võtab siis vaagnalt suure valge õuna , mis on kogu selle suve rippunud Läti-Eesti piiri lähedal puuladvas ning imenud ennast täis suve tuld , vett ning varje , lehmasõnniku realismi ja tähistaeva paatost , saanud aja ja ruumi käegakatsutavaks ning suus-sulavaks viljaks . </s> </p>
<p> <s> See on seesama õun , millest kahekümne kahe aasta pärast talle räägib linalakk Maarja , surnu tütar , seesama , kes on rootsi keeles kirjutanud 280 lehekülge eesti elust ja surmast . </s> <s> Isa tapeti NKVD poolt 1944. ? ! aastal . </s> <s> Ühes majas , mis on praegugi alles . </s> <s> Seda maja on Maarjale Eestis näidatud . </s> <s> See olevat igav ja harilik maja , mitte sugugi mõrvapaiga moodi , köögis tehtavat süüa ja toas seisvat televiisor . </s> <s> Maja taga aias aga kasvavat vana kõver õunapuu suurte valgete õuntega , mis kumavat nagu kuu . </s> </p>
<p> <s> Selle õunapuu all olevat üks lapp maad , kus aeg seisab . </s> <s> Seda , et ta seisab , olevat kohe näha , isegi palja silmaga . </s> <s> Sinna ei saja vihma , ja kui keegi midagi ütleb , siis sinna see ei kosta . </s> </p>
<p> <s> Sellelt maalapilt leidnud Maarja , surnu tütar , ühe valge õuna , mille ta pikemalt mõtlemata oma mantlitaskusse toppinud , ei tea isegi , miks . </s> <s> Kui ta selle õuna õhtul taskust välja võttis , siis oli selge , mis see on . </s> <s> Teade . </s> <s> Seesama sõnum , mis jäi tulemata siis , kui väike külmetavate jalgadega tütar suure ja võõra Rootsi lumevälja ääres salaja oma surnud isa ootas . </s> </p>
<p> <s> Peab ütlema , et nii rääkija kui ka kuulaja silmis hõõgub üks ja seesama must tulesäde , mis näitab ajalugu hoopis teises valguses ja mida märgates rootslased vait jäävad ning kõnelejaid uurivalt ja ärevusega silmitsevad . </s> <s> Kui kõnelejad seda tähele panevad , vahetavad nad pilke ja puhkevad naerma . </s> <s> Suvekohvik sumiseb , mahe tuul sasib juukseid , kes seda ikka usub , et Stockholmist umbes 350 kilomeetrit itta , üle mere , kasvab puu , mille all aeg seisab . </s> <s> " Eks ole , kes seda ikka usub , " kinnitavad kõnelejad innukalt , ühel häälel , nende oma innukus lõbustab neid ja nad ei saa naeru pidama . </s> <s> Aga naerda pole siin midagi ! </s> <s> Ühel on isa ära tapetud ja teisel on taskus Nõukogude Liidu pass . </s> <s> Et nad selle juures veel naeravad , eraldabki neid rootslastest . </s> </p>
<p> <s> Ja kuigi selle kõneluse kättejõudmiseni on palju aega , pool elu , valmistab ta ennast just täna selleks ette . </s> <s> Miks ta siis muidu silmitseks suurt valget suveõuna oma peos nii pinevalt , nagu usuks ta tõepoolest , et sellesse on võimalik kokku suruda aega ja ruumi või vähemalt Eesti Saatuseaastaid . </s> </p>
<p> <s> Väljas aga pöörab ikka veel seesama 1968. aasta tuul puulehti pahupidi ja ajab pilvi ning pääsukesi põhjast lõunasse . </s> <s> Merelainete harjad on kindlasti juba vahus . </s> <s> Karta on , et kogu päevale jääks külge valgel alustassil lebava sneprivõtme sünge helk , kui võtit ei pistetaks taskusse . </s> <s> Kell saab pool üks , õunale lüüakse hambad sisse , otsus on vastu võetud . </s> </p>
<p> <s> Üheks hetkeks saab tema nägu oma endise muretu ja suurelise ilme tagasi , kuid see ei jää sinna enam püsima - ei silmalaud ega suunurgad , ei ninaots ega põsenukid suuda seda enam kinni pidada . </s> </p>
<p> <s> Ometi on tema see , kes tahab kas või väevõimuga oma uned täis magada , oma kõrvad kinni toppida ja oma käed puhtaks pesta . </s> <s> Tema pole midagi lubanud . </s> <s> Ta on täiesti kindel , et tarvitseb ainult õlgu kehitada ja sealt , kus ei meeldi , ära minna - ja ongi kõik korras . </s> <s> Erariides mehed haihtuvad õhku nagu udu , salakeel ununeb , Issanda ingel paneb taskuraamatu kinni , kõigega on aega , las maitseb ootamise karikast mõni teine . </s> </p>
<p> <s> Palju rohkem kui ootamise karikas ja inimese süda teevad talle praegu meelehärmi tema oma sandaalid , mille rihmapandlaid ta rahulolematult klõbistab . </s> <s> Muud tal jalga panna ei ole , kuigi väljas puhub läbilõikav tuul ja keegi ei lase ringi paljaste varvastega . </s> <s> Oma tolmuseid sandaalirihmu kinni sidudes tuleb talle meelde piibliloohommik , mida ta endale alati ühtemoodi ette kujutab : kõik rohi , mis kasvas , on ära kõrbenud , alles on jäänud ainult ohakas ja koirohi . </s> <s> Tuul , mis puhub , on nii kõle ja päike , mis paistab , on nii ere , et Aabrahamile tuleb tahes-tahtmata vesi silma . </s> <s> Tolm keerleb ja Iisaku selga laotud ohvritule puud klõbisevad tüütult , ja mitte kuidagi ei saa sellest klõbinast jagu , nii nagu ei saa jagu ka armastusest . </s> </p>
<p> <s> Siis korraga läheb tal kiireks , mõttekujudega mängida ei ole enam aega . </s> <s> Tuleb välja , et tal on olemas ( ja mitte ainult olemas , vaid imekombel isegi kaasas ) ka villane džemper , kare ja lotakas . </s> <s> See ei vasta küll mitte põrmugi tema ettekujutusele sellest , missugune õige džemper peab olema . </s> <s> Muidugimõista peab õige džemper olema must , mitte hall . </s> <s> Vabalt langev , mitte väljaveninud . </s> <s> Siiski ajab ta ka halli ning väljaveninud džempri selga nii võidukalt , nagu oleks see must ja vabalt langev . </s> </p>
<p> <s> Lioni armsa noa ja kalli märkmiku pistab ta iseenesestmõistetavalt oma taskusse ning üritab selle juures veel viletki lüüa . </s> <s> Mitte kuigi vilunult , susinal ja ilma igasuguse viisita . </s> </p>
<p> <s> Savikastist ja plastikaati mässitud kujust vaatab ta väljakutsuvalt mööda . </s> <s> Praegusel hetkel on ta peaaegu kindel , et tädi Olga teda mitte ilmaasjata ei ole poputanud ega tassi talle lihtsalt niisama , ilusate silmade pärast õunu ja viinamarju . </s> <s> Võib-olla täidab tädi Olga ainult isa käsku ja teeb ainult seda , mis isa tahab . </s> <s> Aga mida isa tahab ? </s> </p>
<p> <s> Siin satub ta segadusse ega ole enam milleski päris kindel . </s> <s> Kuid ta kogub end ruttu ja otsustab ühe ropsuga ära , mis isa tahab . </s> </p>
<p> <s> Kindlasti tahab isa seda , et poeg heade uudistega koju tagasi tuleks . </s> <s> Igaüks teab , et äraolija toob koju tagasi koduste ootus . </s> <s> Aga mitte igasugune ootus , vaid ainult üks ja õige . </s> <s> See , mis kulutab silmad peast ja sõnad suust . </s> <s> Nii isa , ema kui ka tädi Olga on elu jooksul oodanud küll , nüüd on nende jaks otsas ja nende ootamisel pole enam õiget väge ega võimu . </s> <s> Nii et see , kellel on , kulub praegu majapidamises marjaks ära . </s> <s> Sellele praetakse kalu nagu kassile ja valitakse turult kõige mahlasemaid pirne nagu surijale . </s> <s> See peab saama ilma seemneteta rosinaid ja haruldasi punase lihaga virsikuid . </s> <s> Seda hoitakse otsekui rääkivat kala või elavat kuju lukus uste ja raskete kardinate taga kinni . </s> </p>
<p> <s> Ja ennäe imet - see on hakanudki ootama . </s> <s> Kui nii edasi läheb , siis jäävad temast sohvale maha ainult hall maavillane kampsun , valged kondid ja känkraks sulanud süda . </s> </p>
<p> <s> Et veel päästa mis päästa annab , haarab ta peoga rosinaid ja lipsab nagu rästik ukseprao vahelt trepikotta . </s> <s> Uks selja taga vajub iseenesest kinni . </s> <s> Kostab ainult tasane naksatus . </s> </p>
<p> <s> Ei juhtu mitte midagi . </s> <s> Näha pole kedagi . </s> <s> Esimesel hetkel on ta oma teost segaduses , siis tuleb talle elu sisse , ta annab jalgadele valu ega peatu enne kui kõrvalisel puiesteel pingi juures . </s> <s> Ja sedagi selleks , et oma raha üle lugeda . </s> <s> Seda on täpselt niisama vähe kui ennegi , selles vallas muudatusi ei ole ja ta pistab nahksed , luitunud moega rahapaberid ükskõikselt taskusse tagasi . </s> <s> Valgus on tema toahämarusega harjunud silmadele esialgu veel liiga ere , kuid siiski mõõdab ta hooneid ning inimesi metsikul pilgul , nagu näeks ta neid esimest korda . </s> </p>
<p> <s> Inimestel on peas mütsid ja rätikud . </s> <s> Suud on lukus ja silmad maha löödud . </s> <s> Enamasti kõik kannavad käes maokaid võrke kurkide , kartulite ja kapsapeadega , mõne kotist paistab aga koguni must ja niiske kalasaba . </s> <s> Lihatükid on mähitud pudedasse valgesse paberisse , millest vereplekid läbi imbuvad . </s> <s> Mune on ostetud tosin , piima liiter või kaks . </s> <s> On ka neid , kes ei ole midagi ostnud ega kavatsegi nähtavasti osta , vahivad niisama ringi ja on teistel jalus . </s> </p>
<p> <s> Üleüldse on rahvast palju . </s> <s> Mustendavad rahvahulgad täidavad trammi- ja bussipeatusi , tekitavad kaubamajade ümber keeriseid ja kärestikke . </s> <s> Pealiskaudsel pilgul jääb mulje , et inimeste riided on tumedad ja paksud , otsekui kannaksid kõik kalevist vammuseid , karvamütse ja tanksaapaid . </s> <s> Lähemal vaatlemisel aga selgub siiski , et karvamütsi pole keegi veel pähe pannud ja et kalevist vammuste asemel on pruunid ja päris õhukesed ülikonnad või koguni kirjud kleidid . </s> <s> Tanksaapadki osutuvad lähemal vaatlemisel tavalisteks tänavakingadeks . </s> <s> Nii et ette heita ei või rahvale midagi . </s> </p>
<p> <s> Ta ei lase ennast aga sugugi niisama lihtsalt rahvavoolust kaasa viia , nagu mõni võib-olla arvab , vaid hoiab kogu aeg kõrvad kikkis ja silmad lahti ning üritab meelde jätta märke , mille järgi tagasiteed leida . </s> </p>
<p> <s> Ühe plangu ääres seisab poisike kanaga . </s> <s> Kana jämeda kollase jala ümber on seotud pael , mille otsa laps kõvasti peos hoiab . </s> <s> Parajasti peatub poisikese ees juhuslik möödamineja , väike vanamutike , ja küsib : " Kas kana on sinu ? " , mille peale poisike reipalt ja sõjaväelikult vastab : " Minu . " </s> <s> Mutike teeb kaupa : " Müü oma kana mulle ära . </s> <s> Mis sa tast piinad . </s> <s> Viin teise õige Jurmalasse , annan süüa ja juua , vaata kui hakkab veel munelegi . " </s> <s> Poisike pigistab silmad kinni ja raputab raevukalt oma kerakujulist , nudiks pöetud pead : " Ei müü ! </s> <s> See on minu mänguseltsiline ! " </s> </p>
<p> <s> Plank , poisike , kana ja pealtkuuldud kahekõne on märk , mille järgi ta loodab leida tagasitee . </s> <s> Muidugi sel juhul , kui poisike kanaga seisab alati samas paigas ja kui nii poisike kui ka vanamutike kordavad alati ühtesid ja neidsamu sõnu . </s> <s> Niisiis on tal üks märk juba olemas - kanaga poisike ja väike vanamutt . </s> </p>
<p> <s> Teine märk , mille ta samuti hästi meelde jätab , kuulub kahjuks samasse rubriiki . </s> <s> Selleks teiseks märgiks on nimelt üks punane kamm , mille keegi on leivapoe ette ära kaotanud . </s> </p>
<p> <s> Kui ta lõpuks vaksali ette jõuab , siis ei saa öelda , et ta selle üle eriti õnnelik oleks . </s> <s> Ta jääb nõutult seisma , vasak käsi taskus rusikas . </s> <s> Selles soojendab ta ikka veel nuga , mille punane sile külg on täiesti rikutud , kuna sinna on vildakalt ja ülearu suurte tähtedega kraabitud nimi LEV . </s> </p>
<p> <s> Vaksaliesine plats mustab inimestest , jälle tulevad meelde kalevist vammused ja karvamütsid . </s> <s> Kioskites müüakse rasvaseid pirukaid , külmi keedetud kanamune , sardelle ja viinereid . </s> <s> Kõik söövad . </s> <s> Kellel voolab mööda sõrmi alla moosi ja mahla , kellel õli ja rasva . </s> <s> Täissöönud tuvid noogutavad päid , nende vahel sibavad aga prisked pruunid varblased . </s> <s> Kõik linnud käivad jala . </s> <s> Ta avastab , et väljas rahva hulgas on tunduvalt julgem kui lukustatud ukse taga , ettetõmmatud kardinatega korteris . </s> <s> Ta keerleb veel tükk aega inimeste jalus , uurib sõiduplaane ja piletisabade pikkust . </s> </p>
<p> <s> Siis on pilet käes . </s> <s> Rong nr. 188/187 . </s> <s> Minsk-Vilnius-Riia-Tallinn . </s> <s> Mitte keegi ei sunni teda piletil märgitud vagunisse astuma ega määratud kohale istuma . </s> <s> Mitte keegi ei või isegi teada , et ta üldse rongipileti on ostnud . </s> <s> Pole mitte mingit põhjust huuli närida ja niheleda . </s> </p>
<p> <s> Aega rongi väljumiseni on jäänud napilt üks tund . </s> <s> Selle tunni veedab ta püstijalu perroonil ja jälgib kellosutite liikumist . </s> <s> Valjuhääldajad ragisevad ning toovad kuuldavale kirglikke ning sisistavaid läti- ja venekeelseid käsklusi . </s> <s> Nagu nõiaväel ilmuvad väikeste vaheaegade järel tunnelisuust nähtavale kompsudega koormatud inimhulgad , sagivad mõne aja mööda perrooni edasi ja tagasi ning kaovad siis jäljetult , jälle nagu nõiaväel . </s> <s> Õhus lehvib vedurisuitsu ning raua kibe ja karm lehk . </s> <s> Küürakas vanamees kopsib otse siinsamas raudkangiga rattaid , vahetevahel jääb vanamees seisma , nõksatab , ajab pika peenikese kaela õieli ja kiikab rongi alla , nagu näeks ta seal prisket rahakotti või Anna Karenina surnukeha . </s> </p>
<p> <s> Mis läheb raudkangiga vanamehele korda valgete silmalaugude võpatus või huulte puna , rääkimata paljastest , külmetavatest ja sinistest pahkluudest . </s> </p>
<p> <s> Kellaosutite ring saab täis , rong sõidab ette ja pakub tuulevarju ning sooja . </s> <s> See otsustabki asja . </s> </p>
<p> <s> KUI SÕIT RIIAST TALLINNA VÕTAB AEGA SEITSE TUNDI JA KUI IGAL tunnil on oma deemon , kes võitleb selle tunni ingliga , siis võib seitsme tunni jooksul juhtuda nii mõndagi - lõunast võib saada õhtu , valvet riigipiiridel võidakse tugevdada , kõrgemalt poolt võib tulla uusi näpunäiteid ja juhtnööre , päevavalgus vagunis võib märkamatult asenduda nukra kollase kasarmuvalgustusega , pimeduse saabumisel võivad aknaklaasid muutuda täiesti mustaks ja pole ime , kui nende pinnale ilmuvad rongis istujate läikivad , läbipaistvad näopildid . </s> <s> Vahekaugused , mis on igiammu täpselt kindlaks määratud ja kõigile maakaartidele kantud , omandavad nii tohutud mõõtmed , et mõistusega seda kuidagi ära ei seleta . </s> </p>
<p> <s> Veel enne kui rong õieti liikumagi jõuab hakata , muutub Riia linn meelekujutuseks ja mälestuseks , saab ähvardavaks , müütiliseks udupildiks , mis aeglaselt ja raskelt maakera kumeruse taha vajub . </s> <s> Kas ärasõitjate silmad seda linna enam kunagi uuesti näevad ? </s> <s> Kas on võimalik , et nende jalad veel teist korda samale asfaldile astuvad ? </s> </p>
<p> <s> Temal pole sellest sooja ega külma . </s> <s> Ta ei vaevu isegi vaguniaknast välja vaatama , ei heida ühtki pilku äärelinnamajadele , mille akendes peegeldub kirglik ja külm taevasina , vaid kisub kohmetanud sõrmed sügavale džemprivarrukatesse ning tõmbab oma villase rullkrae nii kõrgele kui saab , ninani või koguni kõrvuni . </s> <s> Tema luud-kondid on praegu seest täiesti õõnsad . </s> <s> Neid täidab veel ikka perroonide ja tunnelite kalk tõmbetuul , hall kui asfalt ja must kui süsi . </s> </p>
<p> <s> Asjad , millest ta praegu mõtleb , on lihtsamast lihtsamad ja labasemast labasemad - tekk ja padi , kindad ja sokid . </s> <s> Tõesti , ainult kodukootud suurrätik , põlev peerg ja elus lammas veel puuduvad ! </s> </p>
<p> <s> Alles siis , kui rong on jõudnud juba Cēsisesse , saab ta sooja , jääb uniseks ning toetab põse aknaalusele rütmiliselt põrisevale lauakesele , millel tema triibuliseks pleekinud juuksesalgud korratult laiali vajuvad . </s> <s> Väevõimuga teeb ta siiski vahetevahel silmad lahti ja varitseb juuksesalkude vahelt oma lähemat ümbrust . </s> <s> Ei kaota valvsust . </s> <s> Taskus , rusikasse pigistatud käes hoiab ta ka poolunes võtit ja nuga otsekui mingisugust erilist ja suurt varandust , mille väärtus kasvab seda suuremaks , mida kaugemale jõuab rong Riiast . </s> <s> Terve vagun on nagu välja surnud . </s> <s> Pooled istekohad on tühjad . </s> <s> Päikesepaistelises vahekäigus hõljub tolm . </s> <s> See on aga ainult esimene , petlik mulje . </s> <s> Lähemal uurimisel selgub siiski , et pakivõrgud on täis kompse , varnad jopesid ning mantleid . </s> <s> Kompsude ja mantlite omanikud ise istuvad aga restoranis , joovad õlut ja viina , teevad suitsu ja räägivad riigivastaseid anekdoote . </s> </p>
<p> <s> Vagunisse on ilmunud kaks tüdrukut . </s> <s> Need võtavad siinsamas , otse tema vastas kohad sisse ja asuvad innukalt , kogu hingega asja juures olles toimetama sisseostude ülevaatust . </s> <s> Tema aga , kuuldes tüdrukute suust sulaselget eesti keelt , asub neid salaja jälgima . </s> </p>
<p> <s> Hiljem on juba väga raske , kui mitte võimatu , kindlaks teha , kas need tüdrukud ja see rongisõit on talle poolunes viirastunud või on tegemist siiski täiesti tõestisündinud asjade ja ilmsi nähtud inimestega . </s> <s> Esialgu ei toimu vagunis küll mitte midagi iseäralikku . </s> <s> Tüdrukud on täielikult süvenenud oma pakkide sisusse . </s> <s> Krabisevast paberist ilmuvad päevavalgele lapsikud päkapikukujulised lõhnaõlipudelid , tagasihoidlikud , väheste pitsidega valged kombineed , uhiuute kingade läikivad ninad ja ihuvärvilised idasaksa sukahoidjad , mida tüdrukud jutu sees aupaklikult kummipüksteks kutsuvad . </s> <s> Väiksem ja vilkam , madalakontsaliste koolilapsekingadega tüdruk vannutab suuremat , kellel on kõrgemad kontsad ja suugi värvitud : " Nüüd ärme enam muud jalga panemegi ! </s> <s> Käime ainult kummipükstega ! </s> <s> Need on nii head . </s> <s> Tead , kui peenikeseks teevad kintsud ! " </s> </p>
<p> <s> Suurem tüdruk aga ei võta nii kergesti vedu , kuigi pealtnäha vajaks just tema hädasti kummipükste abi . </s> <s> Ta vastab siivsalt : " Minu ema ei luba külma ilmaga kummipükse kanda . " </s> <s> Nüüd nihkub väiksem suuremale lähemale ja nurrub meelitavalt : " Ärgu lubagu ! </s> <s> Ära teda kuula ! </s> <s> Kõigil on kummipüksid ! " </s> </p>
<p> <s> Talle pakub see imelik kahekõne huvi ja vaheldust , ajab une lõplikult pealt ära , kuid hakkab ka võõrastavalt kõrvadesse , tekitab tema unises peas tumedaid ja haiglasi küsimusi , mille esitamine talle varem , salakeelt tundmata , poleks pähegi tulnud . </s> <s> Puhtast huvist murrab ta tükk aega pead ega jõua kuidagi selgusele , mida võiksid " ema " ja " kummipüksid " tähendada . </s> <s> " Ema " , " kummipüksid " , " kintsud " ja " külm ilm " kõlavad tema omastarust-juba-vilunud-kõrvale nii süütult , nagu võiksid nad tähendada eriti tumedaid ja kahtlasi asju . </s> <s> Õhtusi käike , kohvritega mehi , riigivastaseid mõtteid . </s> <s> Millest tüdrukud tegelikult räägivad ? </s> <s> Tema ei saa seda kunagi teada , sest tüdrukud heidavad talle umbuskliku pilgu , kukuvad itsitama ja lähevadki nõnda , lihtlabaselt naeru kihistades , Valga jaamas rongist maha . </s> </p>
<p> <s> Kas kõik need puumajad , tolm ja kaljaputka-tagused pätid on Eesti ? </s> <s> Kas siin kõlab keel , milles luuletatakse : " kes saab Marxist tuge , kes Couè'st , näe kuis rõõmu tundes randevuust hoiab liha kinni valgest luust . </s> <s> Varju ! </s> <s> Peitu ! pakku ! mille eest ? " </s> <s> Kas siingi on õhk niisama külm ja õhtu niisama lähedal nagu igal pool mujal ? </s> </p>
<p> <s> Kuni rong jaamas seisab , valgub vagun põrandast laeni täis külma õhku . </s> <s> Selle vastu ei aita enam isegi villane džemper . </s> <s> Kuigi ta ikka ja jälle üritab käsi sügavamale varrukatesse ja kraed kõrgemale kuklasse kiskuda , on poolpaljad jalad ju ikkagi tuuletõmbuse käes . </s> <s> Osa ihusoojust on endasse imenud ka nuga ja võti . </s> <s> Nende seest ei saa aga kaotatud soojust enam kunagi tagasi . </s> <s> Sellest hoolimata kinnitab ta endale võrdlemisi vapralt , et on nüüd vaba . </s> <s> Ootamisest prii . </s> <s> Et kõik , nii vaikimine kui ka sõnad , rääkimata uksekella tärinast ja hirmu magususest , oli nali . </s> <s> Sonimine ja varjumäng . </s> <s> Ettekujutuse vili . </s> </p>
<p> <s> Kuidas pöörata aga naljaks homset päeva , või tänast ? </s> <s> Kuidas pöörata naljaks anekdooti Aabramist ja Saarast ? </s> <s> Kas paraad Punasel Väljakul on nali ? </s> <s> Või vene tank Vaclavi Platsil ? </s> <s> Ja kui see ei ole nali , mis see siis on ? </s> </p>
<p> <s> Isegi Valga jaam näeb praegu välja nagu kohmakas ja raskepärane , kroonumaiguline nali . </s> <s> Valga jaamas ilmub rongi nudipäine , kavala näoga poisike , kes on sarnane Riias plangu ääres seisnud kanaomanikuga . </s> <s> Valga poisikese mänguseltsiline ei ole aga mitte kana , nagu oli Riia poisikesel , vaid suur kirju võõrasemaõis , kõigi tundemärkide järgi otsustades nüüdsama jaamaesiselt lilleklumbilt pihta pandud . </s> <s> Klump võõrasemadega isegi veel paistab , kui vaguniaknast välja vaadata . </s> </p>
<p> <s> Poiss mängib õiega , nii nagu oleks see elus loom , mitte kassipoeg ega koerakutsikas , vaid midagi haruldasemat ja võib-olla isegi hädaohtlikku . </s> <s> Ja näe , õie sametine tondinägu vahetabki ilmeid , see muutub kord suuremaks , kord väiksemaks , läheb kord tumedamaks , kord heledamaks , virvendab poisikese kriimude , äranäritud küüntega näppude vahel nagu sinine lind , keda ükski kätte ei saa , või nagu sootuluke , mis õigelt teelt kõrvale eksitab . </s> </p>
<p> <s> Poisike pomiseb omaette , paistab , et ta on oma mängu alustanud juba enne vagunissetulekut , on sellesse sisse elanud ega lase ennast uuest ümbrusest põrmugi segada . </s> <s> Kui rong jälle liikuma hakkab , litsub poiss oma veidra mänguseltsilise tumma näo kõvasti vastu räämas aknaklaasi ja laseb sel armulikult osa saada möödavenivate õhtumaastike proosalistest üksikasjadest : lehmast , kes saba kergitades lillelist kraavikallast reostab , vanamehenässist , kes teadmata põhjustel rongi poole rusikat viibutab , jaamapeldikust , mille seinale on valget õlivärvi kokku hoidmata võõbatud sügavmõtteline värsirida " Koeraperse karvane kassiperse sarnane " . </s> </p>
<p> <s> Poisikest ei kisu mängu juurest eemale isegi see , et otse tema kõrval olevatele vabadele kohtadele istuvad kaks ehtsat pikajuukselist , kelle ilmumine ülejäänud reisijate hulgas iseäralikku elevust tekitab . </s> <s> Vagun on rahvast täis tulnud . </s> <s> Isegi Purjus Mees , keda tavaliselt võib kohata ainult jaamapuhvetite ja einelaudade ümbruses ning restoranvagunis , on nüüd siin , ähvardab teadmata keda ja suurendab jõudumööda segadust ja kära , mis nagu nõiaväel on vagunisse tekkinud . </s> <s> Endist vaikset , külma , otsekui väljasurnud vagunit ei tunne enam äragi . </s> <s> Läbi ümina ja mõmina kostab selgesti läti- , vene- ja eestikeelseid sõimusõnu . </s> <s> Kes neid tegelikult pruugib , sellest on raske aru saada , kuna lähemal vaatlemisel paistab , nagu püüaksid kõik reisijad kühmu selga tõmmata ja pead nagis rippuvate mantlite saba alla peites tukkuda . </s> </p>
<p> <s> Sellest hoolimata segadus aina suureneb . </s> <s> Purjus Mees annab sellele hoogu juurde , lastes ikka lühemate vaheaegade järel kuuldavale kuraasikaid hüüatusi : " Seina äärde kõik " ja " Aja , kurat , karvad maha " . </s> <s> Purjus Mees teeb , et ta on rumalam kui ta on ja peab pikajuukselisi kord juutideks , kord mustlasteks , kord vene pappideks ning kõigest paistab , et see on tema leivanumber , millega ta mitte esimest korda publikut ei lõbusta . </s> <s> Lähemal istujad võtavad tasapisi tuld ning asuvad omakorda õhutama : " Karvad maha jah . </s> <s> Einoh , võtame karvad maha . " </s> <s> Ähvardused kõlavad nii julgustavalt ja koduselt , et isegi karvased ise , kelle vastu need hüüded sihitud on , paistavad nendega harjunud olevat . </s> <s> Istuvad erapooletult ja huvitatult nagu kinos . </s> </p>
<p> <s> Purjus Mees räuskab pealtvaatajate meeleheaks : " Tooge puss ! </s> <s> Kurat , kus on puss ja käärid ! </s> <s> Nüüd läheb karvavõtmiseks ! " </s> </p>
<p> <s> Kõik naeravad ja irvitavad , kuid kääre otsima ei asu keegi . </s> <s> Vaadatakse ja oodatakse niisama , mis saab . </s> <s> Isegi lillega poisike on mängu pooleli jätnud ja laseb arusaamatuses pilgul ühelt näolt teisele käia . </s> </p>
<p> <s> Asjad aga arenevad omasoodu . </s> <s> Purjus Mees läheb ise kääre tooma ja jääb kaotsi . </s> <s> Ei ilmu ega ilmu nagu oleks haud ta neelanud . </s> <s> Põnevus aga ei kesta kuigi kaua , kohe selgubki , kus Purjus Mees on . </s> <s> Vagunikoridorist kostab sumbunud möirgeid ja kõva prõmmimist . </s> <s> Purjus Mees on tualetti kinni jäänud ning hüüab nüüd raevukalt appi . </s> </p>
<p> <s> Need möirged ja see prõmmimine saadavad nüüd kõike , mis vagunis toimub . </s> <s> Keegi ei pööra sellele tähelepanu . </s> <s> Seda enam , et Purjus Mehe koht ei jää tühjaks . </s> <s> Kohe ilmub uus eestvedaja , kaine ja korralik , seljas valge särk ja jalas mustad viigipüksid ning viksitud kingad . </s> <s> Tõeline rahvamees , kellel jutt jookseb ja kuldhammas välgub . </s> </p>
<p> <s> Rahvamees meeldib pealtvaatajatele rohkem kui Purjus Mees . </s> <s> See on mees , keda võib usaldada . </s> <s> Mõned isegi tunnevad tema naist , teavad , et tal on kaevus pump ja garaaži peal mitu tihu kuiva voodrilauda . </s> </p>
<p> <s> Enne kui rahvamees tõsisemalt asja juurde jõuab asuda , on vagunisaatja , kondine ja kärmas , koiliblika moodi naisterahvas , kohale toonud veel ühe mehe . </s> <s> Sellel on argine , mittemidagiütlev ametinimi - rongibrigadir . </s> <s> Mees vaatab unisel pilgul vagunis ringi ja esialgu ei ärata tema huvi mitte miski , paistab , et ta on korduvalt näinud karvavõtmise ettevalmistusi ja kuulnud tualettruumi kinnijäänute möirgeid . </s> </p>
<p> <s> Korraga aga toimub brigadiri näos muutus - unised kassisilmad löövad läikima , lihased lõuapäradel hakkavad liikuma ja kogu tema tähelepanu koondub poisikesele , kes jalgu kooditades võõrasemaõit nagu sinist sütt ühest käest teise pildudes üksisilmi sündmuste käiku jälgib . </s> </p>
<p> <s> Ametimees võtab erilise , pehme ja hiiliva liigutusega taskust käe , mis ei meenutagi niivõrd inimese kätt , kuivõrd spetsiaalselt haaramiseks ja kinnivõtmiseks valmistatud instrumenti , vabrikutoodangut , näiteks näpitstange . </s> <s> Seda instrumenti osavalt käsitsedes haarab ametimees poisikese kõrvalestast kinni , veab poisi nagu möödaminnes püsti ning küsib mahedalt , isegi õrnalt : " Kuskohast sina siis nüüd tuled " , mispeale poiss vapralt kõhu ette ajab ja vastab : " Sealt . " </s> </p>
<p> <s> Mees teeb " ahah " , nagu olekski ta just seda vastust oodanud . </s> <s> Armulikult pinnib ta edasi : " Ja kuhu sõit läheb ? " </s> <s> Poisike vastab endise vaprusega : " Sinna ! " </s> <s> Ametimees aga jätkab kõigutamatu rahuga oma iseäralikku ülekuulamist : " Kelle oma oled ? " </s> <s> Nüüd satub poisike hetkeks segadusse , meenutab suletud ruumi sattunud tiivulist , varblast või pääsukest või lõksu sattunud amorit ja näitab näpuga akna all tukkuja , õigemini küll tukkumist teeskleja hallis džempris selga : " Selle ! " </s> </p>
<p> <s> Vagunisaatja seletab brigadirile : " Teda ei maksa usku . </s> <s> Mineva nädali sõitis ühe igavese vanamehetükiga ja varem ma olen teda ka näinud . </s> <s> Küll on nuhtlus selle lapsega ! </s> <s> Muudkui sõidab edasi ja tagasi ja trahvi ei saa talle ka teha . </s> <s> Ei ütle aadressi . </s> <s> Tapa või ära , aga mitte ei ütle . " </s> </p>
<p> <s> Ametimees ei tee vagunisaatja sõnadest väljagi , tema mittemidagiütlev pilk kobab juba tolmuseid sandaale ja liiga laia džemprit , mille krae varjab nägu , kuhu tõuseb kuum õhetus . </s> <s> Silmad on ebaloomulikult kõvasti kinni pigistatud nagu sellel , kes teeskleb surnut . </s> <s> Ametimehe pilk mõõdab , liigitab , jätab näo meelde . </s> <s> Kaotab huvi . </s> <s> Ei maksa sellest pilgust arvata kohe jumal-teab-mida . </s> <s> See pilk kuulub rongibrigadirile , kes tegeleb korrarikkujate väljaselgitamise ja karistamisega , mitte nende arvelevõtmisega . </s> </p>
<p> <s> Korrarikkujate väljaselgitamise juures on rongibrigadirile suureks abiks valge särgiga mees , kes avaldab oma arvamuse korrarikkumise käigu , iseloomu ja isegi karistuse kohta . </s> <s> See on järgmine : enne karvaste ilmumist on vagunis olnud kõik kuss ja vaga , tip ja top . </s> <s> Karvaste väljakutsuv välimus on aga reisijad , korralikud töö- ja perekonnainimesed , üles ärritanud ja nad on nõudnud korda ning viisakust . </s> <s> " Reisijate nõudmistele vastu tulles , " laiutab Rahvamees käsi , " ei jää meil muud üle , kui peab hakkama karva võtma . " </s> <s> Seletust andes lõgistab Rahvamees asjatundlikult ja himukalt pikki terashalle kääre , mis vagunisaatja talle alandlikult kätte on toonud . </s> </p>
<p> <s> Rongibrigadirist aga jääb tahes-tahtmata mulje , et ta seletuse ärakuulamise asemel püstijalu tukub . </s> <s> Igatahes ei ilmuta ta karvaste vastu mitte mingisugust silmaga nähtavat ja käega katsutavat huvi . </s> <s> Küll aga puhkab brigadiri raske pilk ikka veel hallil džempriseljal ja litsub seda ikka madalamaks , surub ikka tihedamalt nurka . </s> </p>
<p> <s> Ainus , kes rahvamehe seletusest ühtki sõna kaotsi ei lase minna , on poisike , kelle näolappi valgustab nii ilmsüütu imestus , et kõik need , kes seda nägema juhtuvad , pööravad pilgu kõrvale , otsekui näeksid nad selles klaaris lapsenäos midagi kardetavat või inimsilmale keelatut . </s> </p>
<p> <s> Vahepeal on Purjus Mees tualettruumist välja pääsenud , seisab kõikudes vahekäigus , lõdiseb ja kahmab vahetevahel peoga tühja õhku - püüab põrisevat porikärbest , keda ta salaja , südamepõhjas peab kuradiks . </s> <s> Koiliblika moodi vagunisaatja elab kuradipüügile elavalt kaasa ja naerab nii , et nikeldatud hambakroonidki paistavad . </s> </p>
<p> <s> Otse vaguni seinte taga hingavad luhad ja veed , tõuseb udu ja langeb kaste . </s> <s> Võib-olla valitseb neil maastikel ikka veel vana kuldne õhturahu , mis kutsub pääsukesed pessa , lehmad lauta ja lapsed tuppa ? </s> <s> Ehk on ärevus ja ootus , katkilöödud aknaklaasid ja pudenev krohv , õhuvoolude tume hiilgus ja tuleviku raske kohin ainult liialdus ja väljamõeldis , olukorra üledramatiseerimine ? </s> </p>
<p> <s> Kas Issanda ingel ei dramatiseeri olukorda üle , kui ta kätt noorte pääsukeste tiivaluude ja armunute selgroolülide külge pannes leiab sinna sisse sööbinud olevat kolm halli kirjarida : " Tagakiusamise eesmärk on tagakiusamine . </s> <s> Piinamise eesmärk on piinamine . </s> <s> Võimu eesmärk on võim . " </s> <s> Kui ingel kavatseb neid sealt tõesti noaga välja lõikama ja tulega põletama hakata , kas ta kujutab ka üldse ette , kui palju tiibu ja selgrooge tuleks siis puruks lõigata ja tulle visata ? </s> </p>
<p> <s> Metsad ägavad , vedur vilistab , esimene vaevunähtav täht ilmub taevasse ja valge särgiga mees kutsub vabatahtlikke karvavõtmise ajaks appi . </s> <s> Kinni hoidma . </s> </p>
<p> <s> See on palju lihtsam , kui võis arvata . </s> <s> Tekib küll liikumist ja saginat , aga kuna karvased vastu ei pane , käib kõik kiiresti ja igavalt , ilma erilise võitluseta . </s> <s> Näod surutakse vastu põlvi ja käed väänatakse selja taha otsekui möödaminnes . </s> <s> Kui karvaste särgikäised õmblustest lahti ei rebeneks ja pooleldi otsast ära ei tuleks , nii et paljad õlad paistavad , polekski midagi vaadata . </s> </p>
<p> <s> Kinnihoidjatele , ausate naerul nägudega noormeestele meeldib iseäranis lause : " Teeme ahvist inimese . " </s> <s> Nad kordavad seda üksisõnu ja iga kord , kui nad seda jälle iseoma suust kuulevad , valmistab see neile uut , lapselikku rõõmu . </s> </p>
<p> <s> Juba aeglustab rong käiku . </s> <s> Mööda libisevad õhtupunast üleujutatud kaubalaod , virnad , hunnikud ja riidad , luitunud kuurid ja barakid , viltuvajunud välikemmergud . </s> <s> Nüüd laseb valge särgiga mees käärid käiku . </s> <s> Reproduktorid lae all hakkavad ragisema ja lasevad kuuldavale karjatuse : " Järgmine jaam Tartu . " </s> <s> Kinnihoidjad jäävad vait ja kõvendavad haaret , lihased nende käsivartel ja lõuapäradel liiguvad , vagunis levib sünge ja kibe hingelõhn . </s> <s> Korraga on ohvrite valged kaelad abitult ja pealetükkivalt paljad . </s> <s> Maha lõigatud juuksesalgud hakkavad lähedalolijate riiete külge kinni ning keerlevad jalus . </s> <s> Need pakuvad huvi ainult nudipäisele poisikesele , kes põrandal inimeste jalus roomates rutuga pikemad ja ilusamad salgud kokku korjab . </s> <s> Nendest korraldab ta midagi kimbutaolist , mida ta rahulolevalt ning kelmikalt raputab . </s> </p>
<p> <s> Mahaminejatel pole aga enam silmi selle jaoks , mis toimub . </s> <s> Ärevusega ajavad nad kuued ning palitud pahupidi selga ja peavad need kirudes jälle seljast ära võtma . </s> <s> Mõnede sukasilmad jooksevad , mõnel ei lähe jopelukk kinni . </s> <s> Lapsed virisevad . </s> <s> Mõtted on mujal . </s> <s> Ainult mõned üksikud kulmualused pilgud volksatavad ohvrite paljastele kaeltele ja pöörduvad kohe jälle kõrvale . </s> </p>
<p> <s> Kinnihoidjad on juba mahaminejatesummas , kobavad taskutes , panevad suitsud suhu valmis ja ootavad , millal rongist välja saab . </s> <s> Valge särgiga mees aga peab tarvilikuks õpetliku sõnavõtuga ohvrite poole pöörduda : " Kas te , moosesed , arvate , et teistele väga meeldib teie karvu kärpida , ah ? </s> <s> Kui tahad , raisk , jeesukese moodi elada , siis ära , raisk , tüki inimeste sekka . </s> <s> Ära roni . </s> <s> Ega mina ei jäta . </s> <s> Niikui minu nina alla tulete , võtan karvad maha . " </s> </p>
<p> <s> Siin peab valge särgiga mees paljuütleva ja mõjuva pausi , tasandab siis häält ning õpetab isalikult : " Kui te olete mehed , raisk , siis hakake vastu , ärge mäletsege . </s> <s> Pange mulle praegust üks pläu ära ja oleme rääkinud . </s> <s> Teen kannu õlut ka välja . </s> <s> Aga kui te olete plikad , raisk , siis oleks pidanud mulle ilusti ütlema , et onu ära tee ja ega ma põleks teind ka . </s> <s> Mina naistele liiga ei tee , kastead . </s> <s> Pange siidisukad ja kõrge kontsaga kingad jalga ja kiski teid ei putu , raisk . </s> <s> Eesti naine on läbi aegade ilusti riides käind , raisk . </s> <s> Ärge tehke talle äbi . " </s> </p>
<p> <s> Mees peab aru , mida veel öelda , jõuab siis otsusele ja kinnitab sõjakalt , ilma igasuguse seoseta : " Mina mängu ei salli ! " </s> <s> See ülestunnistus ei eruta kedagi peale poisikese , kes on valge särgiga mehe sõnu ja liigutusi algusest peale suure põnevuse ja kaasaelamisega jälginud . </s> <s> Vististi peab poisike valge särgiga mehe viimaseid sõnu enda kohta käivateks , sest ta läheb näost punaseks , hakkab nohisema , ajab ennast igati kohevile nagu lind pesal ja püüab põrandalt kokkukorjatud juustekimpu oma kehaga varjata . </s> <s> Kes teab , milleks tal neid juukseid tarvis läheb . </s> <s> Võimalik , et ta kavatseb vendade Grimmide muinasjuttudest tiivustust saades punuda nendest juustest köie , millest kinni hoidja alati ja igalt poolt väljapääsu leiab . </s> <s> Isegi inimese südamest . </s> </p>
<p> <s> Rong juba seisab . </s> <s> Seadusega ettenähtud seisuaeg on pikk , kakskümmend minutit . </s> <s> Purjus Mees magab norinal . </s> <s> Karvastele tuleb aga järsku elu sisse , nad ei tee valge särgiga mehe isalikku epistlit kuulmagi , vaid löövad oma näritud juustega pead selga , nihutavad valge särgiga mehe teelt kõrvale nagu kõneleva kapi või viigipükstega tooli ja lähevad rongist välja . </s> </p>
<p> <s> Valge särgiga mees maigutab suud ja jääb vait . </s> <s> Lõgistab kääre . </s> <s> Korraga märkab ta midagi , mis tal on ennist kahe silma vahele jäänud . </s> <s> Kogu tähelepanu köidab valge kael , mida varjavad halli džempri lohmakas krae ja paksud pleekinud juuksesalgud . </s> <s> Mida valge särgiga mees seda kaela ja neid juuksesalke nähes arvab või ette kujutab , seda ei või keegi teada . </s> <s> Selge on ainult see , et maha lõigata ta neid juuksed tahab , maksku mis maksab . </s> </p>
<p> <s> Vastane teeb hilinenud enesekaitseliigutuse , pigem üllatusest kui hirmust . </s> <s> Parem aga oleks , kui ta selle tegemata jätaks . </s> <s> Salk juukseid on niikuinii juba peast läinud , neid enam tagasi ei pane , ja pealegi tõukab ta kääre nii kohmakalt , et need tabavad tema enda liha nagu Issanda vits . </s> <s> Valgele kaelale ilmub helepunane , rõõmus , võitmatu verenire . </s> </p>
<p> <s> Valge särgiga mees teeb et minema saab . </s> <s> Nüüd ilmub uuesti nähtavale ka koiliblika moodi vagunisaatja , kuid mitte üksi , vaid koos miilitsaga . </s> <s> Miilits kõhkleb , aga võtab siiski teravast , halli džempriga kaetud küünarnukist kinni ning lausub tüdinult oma maailmakuulsa , kulunud repliigi : " Tulge kaasa ! " </s> </p>
<p> <s> MAJAD EI VARISEGI VEEL KOKKU , TAEVAS EI MUUTUGI VEEL tulemereks , mered ja ookeanid ei tõusegi veel üle kallaste . </s> <s> Ainult külm tuul puhub . </s> <s> See võtab kananaha käsivartele ning ajab jäätisepabereid ning suitsukonisid mööda õlist asfalti edasi-tagasi . </s> </p>
<p> <s> Silmapiir majade taga punetab nii pealetükkivalt , nii dramaatiliselt , et vägisi jääb mulje , nagu ei varjaks Maa kumerus mitte Tartu-ümbruse laoplatse , kruusakarjääre ja kurikuulsat sõjaväelennuvälja õhkutõusuks valmistuvate transpordilennukitega , vaid nagu võiks Maa kumerus väga vabalt varjata ka elluärganud surnuid , ärakaranud vange , võimudele väljaantud põgenikke , kes kõik on kogunenud mustendavatesse hiigelparvedesse ning katavad kinni kogu maa-ala ülalt Põhja-Jäämerest alla Doonau jõeni . </s> <s> Ei hinga ega liiguta . </s> <s> On kohal . </s> <s> Ootavad . </s> <s> Aega neil on . </s> </p>
<p> <s> Paistab , et selle kõrval , mis silmapiiri taga toimub , on miilitsa valve all jaoskonna poole kõmpimine lapsemäng . </s> <s> Nüüd oleks hea juhus kõiki oma kogemata korjatud , kohvikus hangitud teadmisi käiku lasta , teooriat praktikasse juurutada , mitmesuguseid tuntud protestivorme ise järele proovida . </s> <s> Tuleks miilitsale vastu haukuda , tõtt näkku ütelda , jalad vastu ajada , tüvedest , tulpadest ja postidest kinni haarata , möirata nagu metsaline ja töinata nagu titt , pagunid maha kiskuda , lipp ära põletada . </s> </p>
<p> <s> Temast pole asja . </s> <s> Tema , mõtleks ometi , püüab kiiruga , käigu pealt lahendada eksistentsiaalseid mõistatusi . </s> <s> Murrab pead omaenda südame üle ja paneb imeks seda , mis see on nõuks võtnud ja kuhu välja jõudnud . </s> <s> Valgel kaelal kuivab verenire , püksitaskut venitab nuga , mille libedat pead rikub nimi LEV . </s> <s> Sellel noal on roostevaba tera , mis reklaami ei vaja , tuntud headuses , alati haljas otsekui arm , mis ei roosteta . </s> </p>
<p> <s> Miilitsale mittevastuhakkamisele leiab ta silmapilk ka õigustuse . </s> <s> Miilits pole tema arust päris see , mis vaja . </s> <s> Pole õige . </s> <s> Õige miilits oleks tema ettekujutuse ja arusaamise järgi tegutsedes pidanud kohe aluses natuke hirmutama . </s> <s> Oleks pidanud kas rusikaga vastu hambaid või jalaga makku panema . </s> <s> Õige miilits käiks tänaval teisiti , laialt , rind ees ja müts kuklas , mitte aga nii nagu see - samm tönts , pea norus , pagunid ripakil . </s> </p>
<p> <s> Selle endassetõmbunud , kühmus seljaga mundrimehe poolest võiks valvealune väga vabalt ka jalga lasta , kaduda nagu tina tuhka või vits vette . </s> <s> Tee siis selgeks , kas teda üldse oli või ei olnud . </s> <s> Valvealuse silmis aga paistab see kõik olevat tühine . </s> <s> Tema meelest on teisi , palju tähtsamaid asju , nagu näiteks tema enda punase suu jälg savis või siniste tasside tähendus salakeeles . </s> <s> Olgu öeldud , et siniste tasside kohale asetab ta mõttes ikka ühesuguse raske küsimärgi . </s> </p>
<p> <s> Üleüldse on valvealuse pea täis kirevaid , ähmaseid ja mõistatuslikke pilte otsekui egiptuse hauakambri seinad . </s> <s> Muude piltide taustal tuleb iseäranis eredalt esile valge ahv , kes on käpa välja sirutanud ning õhust kinni napsanud sneprivõtme ning taskunoa , lükkab neid ninaga ja katsub hambaga , enne kui ta nendega mängima usaldab hakata . </s> </p>
<p> <s> Praegusel hetkel tundub talle Riia linn niisama unenäolise ja kaugena , nagu talle seal viibides on tundunud kogu tema senine elu . </s> <s> Kui ta Riias viibides ei uskunud , et ka Tallinnas tarvitatakse sõna OVIR ja nähakse erariides mehi , siis praegu ei tahaks ta uskuda , et ta Riias neid sõnu üldse kuulnud on . </s> <s> Et ta Riias üldse olnud on . </s> <s> Kui ta aga ei ole seal olnud , miks ta siis küsib , kas koer Kinski ka praegu oma raske lõua käppadele toetab ja ohkab ? </s> <s> Miks ta küsib , mida teeb tädi Olga ja kas tal teekannus vesi juba keeb ? </s> <s> Jah , ja kas telefon heliseb ? </s> <s> Kas siniste tasside saladus on juba selgunud ? </s> <s> Ja mis veel selgub ? </s> </p>
<p> <s> Nende mõtete juures tõusevad tema kulmud kõrgemale , silmalaud jäävad kaitsetumaks , suunurgad võpatavad . </s> <s> Kas see on loojangutaeva kalkus , mis teda üllatab , või üllatab teda see , et akendest kostab kerget muusikat , plikad itsitavad , lapsed kilkavad , inimestejahist ega erariides meestest ei ole kippu ega kõppu . </s> <s> Kõik on vait ja vagane . </s> <s> Tip ja top . </s> </p>
<p> <s> Miilitsajaoskonna katkise käepidemega uks ei avalda talle mingit muljet . </s> <s> Nii nagu miilits ise , nii ei ole ka jaoskond õige . </s> <s> Ei anna jaoskonna mõõtu välja . </s> <s> Õiges jaoskonnas peab seisma ülekuulamislaud , ereda valgusega , palja pirniga lamp ja kaks tooli . </s> <s> See on lapselegi selge . </s> <s> Laua taga peab istuma nahkmantliga mees , kelle ees aurab tass kohvi või klaas teed . </s> <s> Tee oleks soovitatavam . </s> <s> Ise mees sööb ja joob , aga teisele ei paku . </s> <s> Nii teatraalne ja vaimuvaene ongi tema ettekujutus korrakaitseorganite tööst . </s> </p>
<p> <s> Ruum , kuhu ta nüüd satub , valmistab talle sügava pettumuse . </s> <s> Ei vasta ootustele . </s> <s> Kui oleks tema teha , küll tema juba teaks , kuidas õige jaoskond välja peab nägema . </s> <s> Ta silmitseb põlastusega lauda , mida ka kõige parema tahtmise juures ei saa pidada kurikuulsaks ülekuulamiste lauaks . </s> <s> Kui see laud ei oleks nii kriimustatud ja täis liimiplekke , siis võiks seda pidada lauaks , millel pereema triigib pesu või rullib saiatainast . </s> <s> Äärmisel juhul võiks selle laua taga valmistada plakateid ja loosungeid või teha seinalehe maketti . </s> <s> Tainast ja seinalehte pole küll kusagil näha . </s> </p>
<p> <s> Laual vedeleb luitunud pappkaustu , liimitopse , kirjaklambreid ja karamellkompvekke . </s> <s> Pappkaustu on surutud ka riiulitesse ja topitud irvakil ustega kappidesse . </s> <s> Kaustadest ja kappidest tõuseb kibedat ning kurba tolmulõhna . </s> <s> Kulunud lainetava linoleumiga kaetud põrand on täis tuletikke . </s> <s> Nähtavasti on keegi lahtise tikutoosi käest maha pillanud , tikke üles korjata pole aga viitsinud . </s> </p>
<p> <s> Seina ääres seisavad mõned katkiste põhjadega toolid ja pikk pruuniks võõbatud pink nagu puusärk . </s> <s> Pingi küljes tolkneb paberileht hoiatusega " värske värv " . </s> <s> Kaks ust , mis viivad teistesse , tundmatutesse ja võib-olla kardetavamatesse ruumidesse , on kinni . </s> <s> Koguni lukus , nagu paistab . </s> </p>
<p> <s> Kolmanda , praokil ukse tagant kostab aga hala ja ohkamist . </s> <s> Nii nagu peabki kostma . </s> <s> Juba on ta enesekindluse tagasi saanud ja tuletab naudinguga meelde paiga ning olukorraga sobivaid hüüdlauseid , vanu lapsepõlveloosungeid , nagu " Võidelda ja otsida , leida ja mitte alla anda ! </s> <s> Parem on surra püsti kui elada põlvili ! </s> <s> Ise su sigitasin , ise ka tapan ! " </s> <s> Nende mõtteteradega täielikus kooskõlas on ka puusärgikujulise pingi kohal seinal lipendav plakat , mis teatab : " Kõik inimese heaks , kõik inimese õnne nimel ! " </s> <s> Terasemal kuulamisel osutub praokil ukse tagant kostev südantlõhestav hala palju tühisemaks ja igapäevasemaks , kui alguses võis arvata . </s> </p>
<p> <s> Ta istub omal algatusel , ilma et miilits talle istet pakuks , ühele seinaäärsele toolile , teeb asjalikult taskurätiku nurga suus süljega märjaks ja pühib kaela kuivanud verest puhtaks . </s> <s> Tunneb suurt puudust peeglist ja soojaveekraanist . </s> <s> Ukse tagant aga kostab omasoodu : " Kodu on mul ullem kui koeratall . </s> <s> Oh sa eldene aeg ! </s> <s> Auguvad niikui undikoerad ! </s> <s> Pensioni võtavad viimase kopkani käest ära . </s> <s> Kus mina , vana muld , nende vastu saan . </s> <s> Jaladki akkavad valutama , kohe sulatuld akkavad välja ajama , kui nad , koerad , kodu tulevad . " </s> </p>
<p> <s> Mõmisev hääl küsib : " Kes ? </s> <s> Kes võtavad pensioni käest ära ? " </s> <s> Nüüd saab halin hoogu juurde otsekui tuisutuul , mis talvest talve ühtesoodu ulub : " Pojad . </s> <s> Omad pojad . </s> <s> Joovad ja lakuvad , elajaloomad . </s> <s> Oijah . </s> <s> Mõteldagi on irmus . </s> <s> Ei tää kohe , mes kadu nad näevad . " </s> </p>
<p> <s> Laest variseb lupja , lambikuppel kõigub . </s> <s> Eemal , linnaservas tõusevad kutsealuseid täis tuubitud lennukid möirates õhku ja võtavad suuna alla , lõunasse , Böömi- ja Määrimaa poole . </s> <s> Emajõgi , Daugava ja Neemen loksuvad raskelt nagu Toonela jõed . </s> <s> Nende mustadest vetest tõuseb valget udu . </s> </p>
<p> <s> Siit ainult paari kvartali kaugusel , hämaruse varjus , külma , teravate kiirtega ehatähe all seisab Tartu Ülikool , seesama , mis paari-kolme aasta eest teadmata põhjusel põlema on läinud ja põlenud otsekui merehädaliste märgutuli . </s> <s> See on olnud tähtis tulekahi . </s> <s> Selle tulekahju ees on nähtud tahmases lumes tammumas isegi ühte ammusurnud professorit , pea norus , lips viltu . </s> <s> Siis on hakanud sadama laia lund ja kõik kinni katnud . </s> <s> Ainult mõned mustad , söestunud raamatulehed on lennanud minema . </s> <s> Hulk raamatuid on siiski ka ära päästetud . </s> <s> Ülikooli õhku aga ei ole olnud kellegi võimuses tulest päästa . </s> <s> Ülikooli õhk ongi ära põlenud . </s> </p>
<p> <s> Ka ilma selle õhuta elatakse ületalve . </s> <s> Saabub suvi . </s> <s> Rukkiväljad õõtsuvad nagu ennegi . </s> <s> Nõgesed ja takjad lokkavad . </s> <s> Tühjade talude veel sisselangemata katused langevad sisse . </s> <s> Nähakse välku ja vikerkaart . </s> <s> Jaanipäeval pühitsetakse viina ja õllega valguse võitu pimeduse üle . </s> <s> Mõned pussitatakse surnuks nagu alati , aga mõnele virutatakse ka pudeliga vastu pead . </s> <s> Esimest korda küpsetatakse jaanitulel šašlõkki . </s> </p>
<p> <s> Uute talvede pimedus laskub kohinal alla , aga see on juba teadmatu tulevikupimedus . </s> <s> Selle varjuski sünnib ühte ja teist - koolilapsed saavad Riigivastaste loosungite eest jalaga makku ja rusikaga vastu hambaid , igaüks teab juba , mis on OVIR , erariides mehi sagib igal pool , Tallinna südames läheb põlema pühale Nikolausele pühendatud kirik ja tulekahju meenutab jälle merehädaliste märgutuld . </s> <s> Õhtul hiljapeale jäänud uitajaid hakkab kimbutama inimsööja . </s> <s> Eriti maitsevad inimsööjale kintsutükid , need viib ta koju jääkappi , õpetab naise korralikku marinaadi valmistama ja vahetevahel levib inimsööja majast isuäratavat praelõhna , mis paneb möödaminejaid ninasõõrmeid liigutama . </s> </p>
<p> <s> Mõned tunnevad inimsööja isa , aga mõned tema naist . </s> <s> Isa on hea hariduse saanud ja naine on päris ilus . </s> <s> Ega inimsööjal eneselgi viga ei ole - teenib hästi , käib moodsalt riides , teab kõik uuemad anekdoodid , viib ise last lasteaeda . </s> </p>
<p> <s> Inimsööja tegutsemise ajal on ülikooli põlemine juba täielikult unustatud . </s> <s> Praegu on see veel mitmetel meeles . </s> </p>
<p> <s> Aknad läigivad rasvaselt . </s> <s> Miilits on kõrvaltuppa läinud ja sõneleb seal kellegagi . </s> <s> Vahialune on täiesti unustatud . </s> <s> See niheleb toolil , kõõritab aknasse ja püüab ähmase peegelduse abil selgusele jõuda , kuidas äralõigatud juuksesalk ka välimusele mõjub . </s> <s> Otsustab umbropsu , rohkem südame rahustuseks , et kuidagi ei mõju . </s> </p>
<p> <s> Vahialune on turris , kõhevil ja kohevil . </s> <s> Teda siin ja praegu konutamas nähes on raske uskuda , et luuletajate lõbumaja asub surma rohtaias . </s> <s> Või et roos on roos on roos . </s> </p>
<p> <s> Korraga tulevad talle meelde rosinad , mis ta Riias taskusse toppis . </s> <s> Nüüd kougib ta need sealt välja ja sööb ära . </s> <s> Seejärel üritab ta aknapeegeldusest ka oma kaelahaava uurida , kuid ei näe midagi . </s> <s> Seda haava tuletab talle meelde peaasjalikult villase džempri krae , mis valusasti ja ebamugavalt kaela hõõrub . </s> <s> Ta proovib kraed kahe käega kaelast eemale kiskuda , laiemaks venitada . </s> </p>
<p> <s> Sellelt tegevuselt tabab teda koristaja , kes ilmub uksele , ühes käes ämber , teises harjakonts ja kalts . </s> <s> Koristaja lubivalged ja luised , jämedate siniste soontega kaetud vanainimesesääred on paljad . </s> <s> Jalas läigivad uued mustad kalossid . </s> <s> Luitunud kitlijupatsi alt ei paista mitte seelikuserv , vaid näha on soojade roosade makopükste põlvini ulatuvad harud . </s> <s> Koristaja kastab kaltsu ämbrisse ja asub ägedalt , peaaegu vihaselt põrandat nühkima . </s> <s> Nühkimisjärjega toolilistujani jõudes mühatab ta otsekui kassile või koerale : " Näh , kassa saad eest ära ! " </s> <s> Mõne aja pärast aga ajab ta ennast harjavarre najale sirgu , aietab ja nõuab : " Kus Volli läks ? " </s> <s> Saanud vastuseks ebaleva ja tõrksa " Ei tea " , osatab ta " Ei tia , ei tia ega sa siin majas jah muud sõna ei kuulegi . </s> <s> Teevad irmust kurja , aga kui küsitakse , kis tegi , siis ei tia . </s> <s> Mis sie Volli sinust täna üldse siia tõi ? </s> <s> Siin põle sinu koht . </s> <s> Viind Timohveejevi juure . </s> <s> Või äda pärast isigi Larissa juure . " </s> <s> Koristaja sõnadest jääb tahes-tahtmata mulje , nagu tooks Volli-nimeline miilits jaoskonda iga päev üht ja sedasama valvealust . </s> </p>
<p> <s> Põrandapesu jätkates laseb koristaja peale käte ka suul käia . </s> <s> Talle paistab ka vaikivast kuulajast küll olevat . </s> <s> Ägedast nühkimisest hingeldades seletab ta : " Küll on rist selle eluga . </s> <s> Näh , üleeila tulli üks ulkuja kass , nägi et rahakapi uks on lahti jäänd ja läks tõi , kurivaim , rahakapis pojad . </s> <s> Mul olli kohe niisuke aimdus , et ega sie iad ei tähenda . </s> <s> Süidi jäin ka - põle tähele pand , et rahakapi uks lahti jäänd . </s> <s> Täna jälle siuke asi - vaatan , vanainimene istub juba ommikust piale koridoris , jüstku magab . </s> <s> Tuline jutt lõi rinnust läbi , mõtlesin , et soo , nüid on vanainimene siia koridori ära surnd . </s> <s> Kas siukst asja vaja on . </s> <s> Isigi muret küll . </s> <s> Lähän ligi , vaatan . </s> <s> Näen , et põle surnd kedagi , tönnib teine tasakesti piarätiku nurga sisse . </s> <s> Ja mis tuleb välja - kodu minna ei julge , kardab , et pojad lakku täis , tulevad kallale . </s> <s> Miilitsale ka ei julge riaki , poegist kahju . </s> <s> Sedaviisi istubki . </s> <s> Juhatasin teise Tihmohveejevi juure , ütsin , et mine riagi , ehk teevad su poegile rahvi , irmutavad vähäke . </s> <s> Nüid jälle mina süidi - vanainimene segab Timohveejevi tööd , räägib oma poegist ja ära ei lähe . " </s> </p>
<p> <s> Selle monoloogi järel pöördub koristaja otse valvealuse poole ja lausub noomivalt : " No ja kuda sina , noor laps , siia oled juhtund ? </s> <s> Sie on üks irmus koht . </s> <s> Näh , eila toodi üks , kis olli oma ema ahjus ära küpsetand . </s> <s> Olli ema tükid panniga ahju pand ja pärast joomaseltsilistele süia and . </s> <s> Kui pia selges magas , akas otsma , kus ema on . </s> <s> Ull on ull , teha ei saa talle kedagi . " </s> <s> Koristaja vaatab ringi ja sosistab hukkamõistvalt : " Näh , oma emale , kis sind on ilmale toond , võid teha , mes isi tahad , küpseta või ahjus , aga näe , üks olli sõbrameestega tamkat tagund ja laulnud , et Leenin on mu onu , Staalin on mu tädi , Peeria mu pruudike ja olli ametist maha võetud ja ullumajja kinni pantud . " </s> <s> Vabandavalt lisab ta : " Naesed surnuaial riakisid , mina ei tia , kas ta tõsi on . </s> <s> Volli ütel , et kis tiab " </s> </p>
<p> <s> Kõne all olnud Volli ilmumine annab jutule uue suuna . </s> <s> Koristaja noomib koduselt , ilma igasuguse tagasihoidlikkuseta : " Volli , kas ma ei üteld sulle ommiku , et ära jäta inimesi täna oma juure konutama , anna nad ometigi Timohveejevi kätte . </s> <s> Lase Timohveejev ajab neile aru persest pähe , mes sina nendega jändad . </s> <s> Laseb ennast raudtie pieale välja kutsu niikui poisike . " </s> <s> Samal ajal kõnnib miilits ruumis edasi ja tagasi , kapist aknani ja aknast kapini , ja iga kord , kui ta toolisistujast mööda läheb , tunneb see mure ja kurbuse lähedalolekut . </s> <s> Miilitsale ei passi miilitsavorm põrmugi , pealegi on kuub silmanähtavalt kitsas ja kisub selja pealt . </s> </p>
<p> <s> Koristaja häbematu nurin ei leia mitte mingisugust vastukaja . </s> <s> Ruumi tekib raske vaikus , mille lõpuks katkestab miilitsa käsk : " Võtke paber ja kirjutage seletus . " </s> <s> Kapiuks kägiseb . </s> <s> Lauale ilmub õhuke hallikas paber . </s> <s> Miilits juhendab . </s> <s> Käriseva ja sünge häälega õpetab ta : " Kirjutage - mina see ja see , teel sealt ja sealt sinna ja sinna , kinnitan käesolevaga , et mina rongis " Tšaika " toimepandud korrarikkumises süüdi ei ole ja pean toimunut arusaamatuseks . </s> <s> Allkiri , kuupäev ja elukoht . " </s> </p>
<p> <s> See on ka kõik , mis miilitsal ütelda on . </s> <s> Koristaja aga saab sellest vähesestki julgust juurde ja kiidab : " Volli on ia inimestetundja . </s> <s> Saab kohe aru , kis on kaak ja kis on niisama pialekaibuse pärast üles antud . " </s> </p>
<p> <s> Miilits mühatab ja kortsutab kulmu . </s> <s> Teeb tükk aega vaikides suitsu ja annab siis ootamatu , puise , suhukulunud käskluse : " Võite minna ! " </s> <s> On näha , et miilitsa mõtted viibivad mujal ja et ta siin ruumis toimuvat peaaegu ei märkagi . </s> <s> Selle eest paneb aga koristaja kõike tähele , ei jäta midagi kahe silma vahele , kuigi ka tema vahetevahel pikemaks ajaks vait jääb ja endale midagi nina alla pomiseb . </s> <s> Mõlemad , nii miilits kui koristaja jätavad kahtlase mulje . </s> </p>
<p> <s> Kuna valvealusele tundub , nagu ei oleks ruumisviibijate mõistusega kõik täiesti korras , ja kuna ta on miilitsajaoskonnas kõvasti pettunud , tõuseb ta otsustavalt püsti , kohendab veel džemprikraed , mis üha valusamalt kaela hõõrub , ja suundub ukse poole . </s> </p>
<p> <s> Vahepeal on aga võim täielikult koristaja kätte üle läinud . </s> <s> Miilitsa sõnad " Võite minna " mõistab koristaja hukka : " Näh , ajab noore lapse praegalt pimedas uulitsale . </s> <s> Pättisi ja kaakisi kõik kohad täis . </s> <s> Kas sie inime on süidi , et sa ta valekaebuse piale siia vidasid . " </s> </p>
<p> <s> Täiesti ootamatult teatab koristaja : " Nüid ma tien õige natuke suppi . </s> <s> Olgu mes on , aga sööma piab inime ikki . " </s> <s> Seda öelnud , pöördub ta kogu kehaga ukselseisja poole ja pomiseb . </s> <s> " Tia , kas tal rongipiletirahagi üldse taskus on , siuke veike ja nälgin teine , " astub siis otsustavalt ärakippuja ette ja manitseb : " Ma ütsin sulle - ära tüki praegalt üksipäini uulitsale . </s> <s> Küll sind pärast vaksalisse saadetasse . </s> <s> Ot-ot-ot , ma panen supi kohe akkama . " </s> </p>
<p> <s> Lauaalusest pimedusest sikutab koristaja välja väikese päevinäinud elektripliidi ja lülitab selle kohe ka sisse . </s> <s> Pliidi lahtine , katteplaadita spiraal lööb punaselt hõõguma . </s> <s> Silmapilk levib külmas ja kõledas , kibeda paberossisuitsuga täidetud ruumis elamise hõng , uniseks tegev ja rammestav soojus . </s> </p>
<p> <s> Nüüd tatsab koristaja koridori . </s> <s> Tagasi tulles on tal käes väike vett täis alumiiniumpott , mille ta hõõguvale pliidile asetab . </s> <s> Seejärel ilmub laua alt ammendamatust pimedusest nähtavale odava , lahja peedisupikonservi purk , mille avamisega koristaja tõsist vaeva näeb , kuna purgi plekk-kaas on kõvasti roostes . </s> <s> Miilits jälgib vaevalist purgiavamist osavõtmatul , justkui jäätunud pilgul ega liiguta oimugi . </s> </p>
<p> <s> Kui vesi juba mulinal keeb , valab koristaja purgi sisu sinna sisse ja lohutab : " Varsti saab . " </s> <s> Miilitsa lõug vajub ikka rohkem rinnale . </s> <s> Ta noogutab oma mõtete taktis raskelt pead nagu vana hobune ja tema pea suur must vari liigub laes koos halli supiauruga . </s> <s> On ebamugav ja kuidagi kõhe . </s> <s> Kõik on teisiti kui ette nähtud . </s> </p>
<p> <s> Kuna ta on kuulnud , et hulludele ei tasu vastu hakata ega nendega vaielda , siis istub ta koristaja käsul vaikselt tagasi oma endisele kohale , tõmbab jalad kombekalt tooli alla ning ootab , mis saab . </s> </p>
<p> <s> Maailm nihkub paigalt , voolab elust tühjaks , tõmbub kokku ja mahub ära rinnakorvi . </s> <s> Siiani on ta arvanud , et saab läbi ka ilma lõplikke ja saatuslikke ei-sid või jaa-sid ütlemata , valikuid edasi lükates . </s> <s> Lõplikke ja saatuslikke valikuid on ta siiani pidanud sündmusteks , mis toimuvad mujal . </s> <s> Kas rindel või salongis . </s> <s> Kas Piiteris või Pariisis . </s> <s> Mis vajavad erilisi tingimusi ja algavad kindlal , selleks ettenähtud ajal otsekui kinoseansid või vernissaažid . </s> </p>
<p> <s> Talle on täielik üllatus , et oma homse päeva kohta tuleb otsus langetada äkki , ilma igasuguse saatusliku pidulikkuseta , miilitsajaoskonna lombakal toolil istudes , varbad tolmused , käsivarred kananahal , supiaurus , võõra vanainimese ühetoonilise ja tumeda kõnepomina saatel . </s> <s> Siis on otsus tehtud . </s> <s> Sõita mitte edasi Tallinna , vaid tagasi Riiga oma lõplikku sõna ütlema . </s> <s> Nii harilik see ongi . </s> <s> Maailm asub oma endisele kohale , veereb rinnakorvist välja nagu must kera . </s> <s> Hingata on peale otsusetegemist lausa lust ja rõõm . </s> </p>
<p> <s> Ta kuuleb jälle , mida koristaja räägib , noogutab vahetevahel isegi kuulamise märgiks ebalevalt pead . </s> <s> Pomin jätkub : " Omme tuuakse Toomas sinkkirstuga Tartusse tagasi . </s> <s> Süda tahab sies lõhki minna , kui kõike seda asja mõtled . </s> <s> Volli , kassa oled auakaevaja ära tellind ? " pöördub ta miilitsa poole , kes aga ei lausu vastuseks musta ega valget , on oma näo mütsiga kinni katnud ja jätab mulje , nagu magaks ta . </s> <s> Koristaja pühib silmi ja jätkab : " Sõna kellegiga riaki põle . </s> <s> Volli ei tie väljagi . </s> <s> Volli mul kasupoeg . </s> <s> Tema emaga ollime vendade tütred . </s> <s> Alma , sie Volli ema , sie jäi Venemaa põhja . </s> <s> Tia , kas audagi on . </s> <s> Poisi võtsin oma juurde . </s> <s> On olnd mulle ia laps . </s> <s> Algusest piale jüstku üks vana mies . </s> </p>
<p> <s> Raha meil suurt põld , süia põld , aga näe , koolitas ennast isi ära . </s> <s> Läks miilitsakooli . </s> <s> Sial olli prii riie ja prii leib . </s> <s> Sai jalad alla . </s> <s> Võttis ästi ia naese . </s> <s> Toomas olli nende ainuke laps . </s> <s> Alles võeti teine sõjaväkke , nüid juba surnd . </s> <s> Nii sie inimese elu on . </s> <s> Ära tapsivad isa-ema ainukese poja . </s> <s> Ei tia , kas nüid on süda rahul . </s> <s> Te metsalised . </s> <s> Näh , Vollile on sie asi nõnda mõjund , et põle täna enam sie inime , mes ta eila olli . " </s> </p>
<p> <s> Koristaja pihib sosinal : " Kassa tiad , kui Toomas viel esimese klassi laps olli , siis ei läind enam oovi piale ja kooli ei taht minna . </s> <s> Nuttis mes irmus , et teised narrivad teda isa pärast . </s> <s> Ja olli õige kah , ega sie laps ei valetand . </s> <s> Isi kuulsin , kui ühekorra oovi pial ulakad poisid käsksid Toomast , et ütle kits , ütle kits . </s> <s> Ja rumal laps ütel kits , siis tegid äh-ähää , su isa on mii-lits , su isa on lits ja mes nad kõik ütsid . </s> <s> Vollil olli nii , et tule või miilitsast ära . </s> <s> Aga kuis sa tuled , kui elu on selle piale ehitud . </s> <s> Vat sie on nüüd Vollil inge pial , sie , et süita laps isa pärast sedaviisi kannatas . " </s> <s> Koristaja nuuskab nina ja võtab oma pika jutu ootamatult lühidalt kokku . </s> <s> " Elusi on igatsugutsid , ole sa miilits või kistahes , piaasi et sul inimese süda sies on . " </s> </p>
<p> <s> Korraga jääb ta aga täiesti vait ja kuulatab kauget , vaevukuuldavat undamist , mida võib hea tahtmise juures pidada lennukimürinaks , kuid mis võib olla ka midagi hoopis muud . </s> <s> Kalossid koristaja jalas kägisevad ähvardavalt . </s> <s> Kui mürin läheneb ja muutub valjemaks , pomiseb koristaja saladuslikult : " Kõtt , kassa saad minema ! </s> <s> Vii aga jah teiste inimeste poegi sinna maha tappa ! " </s> </p>
<p> <s> Peedisupp keeb kahinal . </s> <s> Supi tumepunasesse auravasse kärestikku langevad mustad ja rasked , põlvest põlve edasi antud sajatused : " Sookoer koju , maakoer koju , tulekoer koju , veekoer koju , mehekoer koju , naesekoer koju , tüdrikukoer koju , poisikoer koju , verekoer koju kõigi oma kolme kutsikaga ! " </s> </p>
<p> <s> Seejärel lausub koristaja hoopis teise , tuhmi ja tavalise häälega : " Supp on nüid valmis . </s> <s> Võib süia . " </s> <s> Miilits lükkab käeseljaga üle silmade ja hakkab kõveraks paindunud alumiiniumlusikaga sõnakuulelikult , alandlikult ning masinlikult suppi helpima . </s> </p>
<p> <s> Varjud seintel liiguvad . </s> <s> Enam pole aimugi , mis kell võiks olla . </s> <s> Paistab , nagu oleks kolm ennemuistset teekäijat tulelõkke ääres juhuslikult kokku saanud ja ainus , mis neid ühendab , on needus . </s> </p>
<p> <s> Raudteeroopad kõmisevad . </s> <s> Läbi paksu pimeduse liiguvad rongid , mille pagasivagunitesse on peidetud tsinkplekist sargad riigi teenimisel hukkunute surnukehadega . </s> <s> Veel ei ole teada , kumb jõuab enne pärale , kas tsinkkirst surnukehaga või kiirgav päikeseketas , mis on samuti juba siiapoole teel . </s> </p>
<p> <s> KES VÕÕRASSE KORTERISSE OMAL KÄEL SISSE TUNGIB , SEE EI TOHI kaua kohmitseda . </s> <s> Sellepärast ta ehk kaobki mustavasse ukseprakku nii väledalt . </s> <s> Mitte nagu inimene , vaid nagu loom või vaim . </s> </p>
<p> <s> Ukse on ta lukust lahti saanud vastu ootusi kergelt ja täiesti hääletult . </s> <s> Nüüd pigistab ta tarbetuks muutunud võtit kõvasti peos . </s> <s> Ei oska sellega enam midagi peale hakata . </s> <s> Esik oma roheka hämarusega meenutab tühja pudelit või veealust riiki . </s> <s> See tähendab , et aknakardinad tubades on endiselt eest ära tõmbamata . </s> <s> Endine on ka klaasripatsite kõlin , mis tekib igast , isegi kõige tühisemast õhu liikumisest . </s> </p>
<p> <s> Kui kõik on endine , miks ta siis sammugi edasi ei astu ? </s> <s> Keda ta varitseb ja veel nii pinevalt - sääremarjad krambis , süda kurgus ja silmad hiilgamas ? </s> </p>
<p> <s> Ruumides hõljuv värske poonimisvaha lehk seguneb sidruni ja piparmündi , kölni vee ja hambapasta võõra , vaevutajutava lõhnaga . </s> <s> Ometi ei kosta veel kusagilt ema kingakontsade erutatud klõpsatusi , tädi Olga raskeid , tuhme samme ega koer Kinski küüntekrabinat . </s> <s> Ka ei liugle hääletult mööda äsja poonitud parketti esikusse isa , peas etteäraarvamatud , raudse eesriide tagant pärit salamõtted . </s> </p>
<p> <s> Elutoa ukse avab Lion . </s> <s> Täies elusuuruses . </s> <s> Lihast ja verest . </s> <s> Oodatu ise ! </s> <s> Mõlemad põrkavad tagasi ja jäävad seisma , käed rinnal vaheliti . </s> <s> Nii ühest suust ei ole veel kunagi hinge kinni peetud . </s> <s> Nii ühest suust ei ole ka veel kunagi hingatud . </s> </p>
<p> <s> Kuna mitte keegi ei ole neid selle hetke eest hoiatanud , siis on nad selle ees täiesti kaitsetud . </s> <s> Ainult selle tunni ingel üksi seisab riidenagi kõrval , mantlite varjus , ja vaatab huviga , kuidas nad sellest hetkest üle saavad . </s> <s> Ime küll , et nende küljekondid nii kõvad on ! </s> <s> Isegi selle hetke järel jäävad need veel terveks . </s> <s> Ei olegi puruks pigistatud ega ära lömastatud ! </s> </p>
<p> <s> Nende hambad kõlksatavad kokku nii , et silmist lööb sädemeid . </s> <s> Nad on lämbumas , kuid ei lämbu siiski . </s> <s> Nad on peaaegu surnuks kägistatud , kuid elavad ikkagi . </s> <s> Lõpuks tõmbavad nad ühekorraga sügavalt hinge ja asuvad asjalikult teineteise silmanurkadest kibedat soolast vett lakkuma . </s> <s> Sealjuures lähevad nende ninad märjaks ning hakkavad õige proosaliselt lurisema . </s> <s> Raevukalt pühib kumbki oma nina vastu teise särgikraed . </s> </p>
<p> <s> Sealjuures on täiesti võimatu aru saada , kas see ainus sõna , mida nad tarvitavad , on " ah " , " oh " või " noh " . </s> <s> Kes teab , kas seda sõna üldse inimkeeles olemas ongi . </s> <s> Ei ole kindel , kas üle seina libiseb lihtsalt üks teadmatu päritoluga valguselaik või on see tõepoolest valge ahv , kes veidraid lõustu tehes ja hambaid irevile ajades savikasti tagant välja hiilib . </s> <s> Ta ootab õige hetke , et siis uudishimulikult käpaga nende silmalauge katsuda , kuid mündid , mida ta sealt leida loodab , osutuvad lähemal uurimisel siiski ainult suudlusteks . </s> <s> Pettunult poeb ahv peitu tagasi . </s> <s> Valvsust ei maksaks siiski kaotada ! </s> <s> Kes teab , mis hetkel see ahv uuesti nähtavale ilmub . </s> <s> Võimalik aga , et ta on juba praegu hüppevalmis , taob sabaga vastu seina ja lakub mokki . </s> </p>
<p> <s> Selle kiuste sulavad nad läbi teineteise luude . </s> <s> Neid ei takista kontidesse kogunenud plii ja tina ega hirmuta radioaktiivsete ainete hulk kudedes . </s> <s> Vere sool sätendab , vere kuld ja raud hõõguvad . </s> </p>
<p> <s> Tolmukübemedki on elavaks saanud , põrmust tõusnud , tantsivad õhus ja moodustavad valgusesambaid , mis aeglaselt koos päikesega läbi vaiksete tubade otsekui läbi välja surnud maailmade liiguvad . </s> <s> Taevas , mis kardinapraost paistab , on täna kaugem ja kõrgem kui kunagi varem . </s> <s> Pilved aga , mis seal ikka veel ripuvad , paistavad olevat papist tehtud , üle kullatud ja otsekui pilkeks nööri otsa riputatud . </s> <s> Kohe kui tarvis tõmmatakse nad üles tagasi . </s> </p>
<p> <s> Toas ei ole veel midagi kuulda , isegi mitte uinujate hingetõmbeid . </s> <s> Nende näod on hirmuäratavalt ja julmalt õnnelikud . </s> <s> Kuuluvad jäägitult tulevikule , mille ees iga vähegi tõsisem mure , kannatusest rääkimata , tundub naeruväärne , lapsik ja tühine , ümmargune null . </s> </p>
<p> <s> Üks mis kindel - see tund , mille viimased hetked praegu just käes on , ei kao kuhugi . </s> <s> See ainult liigub . </s> <s> Käib ajas edasi ja tagasi ning igaüks võib oma otsaesise kas või korraks vastu selle sätendavat serva toetada . </s> </p>
<p> <s> Nüüd liigub see tund juba edasi , mõnede teiste juurde . </s> <s> Need siin aga pöörduvad olevikku tagasi ja teevad silmad lahti . </s> <s> Ärkavad ühesuguse võpatusega , otsekui oleks külm Läänemere laine nad randa visanud . </s> <s> Nad isegi raputavad endid nagu märjad koerad . </s> <s> Turtsatavad naerma . </s> <s> Aga naerda pole siin midagi ! </s> </p>
<p> <s> Lõpuks ometi saab Lion oma märkmiku ja taskunoa tagasi . </s> <s> Kuigi ta on otsustanud mitte küsida , küsib ta siiski . </s> <s> Küsib kiiresti ja nagu muuseas : " Kus sa olid ? " </s> <s> Teine vastab niisama kiiresti , ka justkui muuseas : " Eestis olin . " </s> <s> Väljaütlemata sõnad ja vastamata küsimused annavad endast juba märku , kuid mitte veel keelel , vaid alles kaugel silmaterade sügavuses . </s> </p>
<p> <s> Praegu on neid tagasi tõrjuda veel lihtne . </s> <s> Tuleb ainult pea kõrvale keerata ja silmad kinni pigistada , nagu ta ka teeb . </s> <s> Lioni nägu elavneb . </s> <s> Jääb isegi mulje , et Lion näeb neid silmalauge ja seda nägu alles nüüd esimest korda . </s> <s> Hetkeks katab ta need kinnipigistatud silmad käega . </s> <s> Tunneb sõrmede all ripsmete jonnakat , liigutavat tiivavurinat . </s> <s> Nüüd võtab Lion selle pea kõvasti oma kahe peo vahele . </s> <s> Vaatab igast küljest , pöörab ja keerab , uurib nagu omaenese kätetööd või mõtete vilja . </s> </p>
<p> <s> Kaela rikkuva inetu käärihaava käib Lion kiiresti ja asjalikult huultega üle . </s> <s> Enne kui ta sellele uuesti pilgu heidab , sähvatab tema silmis naiivne , igipõline salalootus haavade imeparanemisele . </s> </p>
<p> <s> Kui ta selgesti näeb , et tema suuandmine ei ole haava parandanud , tekib tema näole iseäralik , pigem keskendunud kui murelik ilme , otsekui oleks ta sunnitud silmapilk ja siinsamas hakkama seda pead ümber tegema . </s> <s> Nähtavasti kuulub ümbertegemise ettevalmistuse hulka ka see , kuidas ta silmile vajunud juuksesalgud kõrvale puhub . </s> <s> Keskendunult puhub ta teisele otse silmade vahele , otsekui mõnd erilist talitust sooritades , kas vaimu välja kutsudes või savikuju ellu äratades . </s> </p>
<p> <s> Päike paistab poolviltu televiisorisse ja manab selle tühjale tolmunud ekraanile kerakujulise varju , mida hea tahtmise juures on võimalik pidada isegi mõne taevakeha , näiteks Maakera kujutiseks . </s> <s> Kes teab , mis selle pinnal praegu juba toimub . </s> </p>
<p> <s> Igatahes on Prahast teele saadetud tsinkkirst oma sihtpunkti pärale jõudnud . </s> <s> Matusetalituski on juba ära peetud . </s> <s> Kalmuküngas , mille savisegust mulda kaunistavad hõredad pärjad ja viltuvajunud potililled , ei suuda õnneks põrmugi rikkuda ajaloo hingematvat ilu . </s> <s> Puulehed tuule käes pöörduvad pahupidi . </s> <s> Kõik liigub , väreleb , muutub , kaob ära ja ilmub jälle . </s> </p>
<p> <s> Nüüd ei saa Lion enam teisiti , kui peab nurgas seisva , pooleldi juba meelest läinud savikuju jälle katetest lahti harutama ja üle vaatama . </s> <s> Heidab peremehepilgu ka savikasti . </s> <s> On rõõmsalt üllatatud , kui ta järjekordselt veendub , et tädi Olgal ei ole savi kastmine ikka veel ununenud . </s> <s> Isegi poolik töö ei ole veel nii kuiv kui karta võis . </s> </p>
<p> <s> " Jah . </s> <s> Nüüd ma tean , mis peab tegema ! " , kuulutab Lion sügavmõtteliselt peale seda , kui ta on kuju valguse poole pööranud . </s> <s> On savvi tardunut silmitsenud , nii nagu ta ennist silmitses lihas elavat . </s> </p>
<p> <s> Mida Lioni silmad praegu savis näevad , ei või keegi teada . </s> <s> Igatahes lausub ta , nii nagu oleks teinud mõne jumal teab kui suure avastuse : " Peab julgema ! " </s> <s> Ja ennäe - see õõnes fraas omandab korraga võimu , rabeleb rinnakorvis , põletab kurgulage ning keelt . </s> <s> Pole võimatu , et see võib muuta isegi tulevikku . </s> </p>
<p> <s> Kui nad nüüd jälle teineteisele otsa vaatavad , siis teisiti . </s> <s> Armutul , säraval võitjapilgul . </s> <s> See pilk teatab täie selgusega , et seni , kuni nad muudavad kõik omad armastused ja leinad verega immutatud sõnaks ja hingeõhuga ellu äratatud kujuks , ei võta neid isegi hõbekuul . </s> <s> Milleks muretseda ! </s> <s> Mis läheb neile korda tuhandete kilomeetrite pikkune vahemaa , Maakera kumerus , isegi kui see neid alatiseks lahutaks . </s> <s> Mis läheb neile korda Riik või tema tapariistad , isegi kui just nemad sinna kõripidi vahele peaksid jääma . </s> <s> Mis see neile ikka teeb ! </s> </p>
<p> <s> Sellepärast on eriti naeruväärne ja liigutav näha , kui tõsiselt nad oma tänast päeva võtavad . </s> <s> Võib koguni tekkida küsimus , kas nad oma tõsidusega üle ei pinguta . </s> <s> Nagu nüüdki . </s> </p>
<p> <s> Tasub ainult imestada , kui püüdlikult esitab Lion oma Moskvas-käigu ülevaate ja kui suure kaasaelamisega kuulab teine kirjeldusi inimestest ja paikadest , mis teda küll põrmugi erutama ei peaks . </s> </p>
<p> <s> Käed juba randmeteni saviga koos , kipsitolmune tööpõll saviplekiliste tunkede peal , liigub Lion jutustades ümber paljastatud kuju ja muudab vähehaaval selle näoilmet . </s> <s> Kord lühemaid , kord pikemaid pause pidades ja pingsalt savi muljudes õnnestub Lionil siiski nähtavale manada ka Leo kabinet Moskvas . </s> </p>
<p> <s> Leo on ühest rahnust välja raiutud - võta või jäta - vaarao mis vaarao . </s> <s> Laiade pagunitega , kandilise graniitpeaga , millel peegelduvad kordamööda kõik kabinetis põlevad lambid . </s> <s> Kui Leo ennast toolis keerab , siis raskelt , kogu kerega . </s> </p>
<p> <s> Silmad on tal selle eest elavad ja kärmed . </s> <s> Need liiguvad Lioni näolt laual asetsevatele mustadele , elusuurusest justkui isegi suurematele ametitelefonidele ja telefonidelt jälle tagasi Lioni näole . </s> <s> Telefone on kõige enam kolm , kuid kogu aeg tundub , nagu oleks neid terve kari . </s> <s> Alatasa katkestab nende ulgumine kõnelust . </s> <s> " Ära mõtlegi , et nad helisesid . </s> <s> Ei , nad ulgusid , " rõhutab Lion . </s> </p>
<p> <s> Ühesõnaga - Leo on silmadega selgesti mõista andnud , et selles kabinetis küll asjast rääkida ei maksa , olgu asi mis tahes . </s> <s> Ise on Leo kõnelnud peaasjalikult tädi Olga noorusest . </s> <s> Telefonilugemise vahelistesse aukudesse on Leo siiski mahutanud ka lühiülevaate oma neerukividest ning hiljutisest lõikusest . </s> </p>
<p> <s> On heatahtlikult hukka mõistnud Lioni eesnime ning seda ülearuseks peenutsemiseks ja moe tagaajamiseks pidanud . </s> <s> Tädi Olga kirja on ta siiski sealsamas Lioni silma all läbi lugenud , kirja vahele pandud vana kustunud päevapildi üle aga südamest rõõmustanud . </s> <s> On liigutuse tõttu isegi mitu korda nina nuusanud . </s> <s> Aga ka kirja lugemise järel on Leo jutu jälle oma neerukividele viinud . </s> <s> Lõpuks on ta laua tagant välja tulnud . </s> <s> Lionile käe pihku pistnud ja ütelnud : " Õhtul tuled külla , siis teeme sinuga ühe male , " ja rõhutanud : " male armastab kannatust , kallis sõber , kannatust . " </s> </p>
<p> <s> Sõna " male " on Lioni ärevile ajanud , selle sõna tegeliku tähenduse üle on ta ilma igasuguse tulemuseta õhtuni pead murdnud . </s> </p>
<p> <s> Leo naine , tädi Loora on kohe esikus asunud ümber jutustama mälestust väikese , kuueaastase Levi ammusest külaskäigust . </s> <s> Mälestus on järgmine . </s> <s> Väike Lev ei söö ega joo , seisab akna all , hoiab kahe käega kardinast kinni ja nutab . </s> <s> Küsitakse , mis viga . </s> <s> Väike Lev vastab : " Tädi Olgast on kahju . " </s> <s> " Miks ? " </s> <s> " Sest tädi Olga on naine ja ei saa kunagi piipu tõmmata , nii nagu seltsimees Stalin tõmbab . " </s> </p>
<p> <s> Kuni tädi Loora kõneleb , seisab Leo võõrastetoa uksel , nipsutab sõrmi ja ootab , millal on õige aeg naerma hakata . </s> <s> Uksetiivad lükatakse laiali ja ennäe - toas istub ei keegi muu kui Kuzminitšna , täies elusuuruses , koos prillide ja kõrvarõngastega , sürpriis . </s> <s> Kuzminitšna on lõbus ja armulik , maitseb erilist , just tema jaoks valmistatud idamaist jasmiiniteed ja viib läbi soliidset vestlust . </s> <s> Seda , et Kuzminitšna on Leoga tuttav , ei teadnud isegi tädi Olga , kes teab kõike . </s> <s> Koduses miljöös särab Kuzminitšna nagu päike ja kumab kui kuu . </s> <s> Kiidab isa ega jõua kuidagi ära kiita . </s> <s> Lubab kohe homme hommikul kõik väljasõidupaberid oma kätte korjata ja läbi lasta sealt kus vaja . </s> </p>
<p> <s> On ka üks tõsine mure . </s> <s> Nimelt ei saavat Leo mitte kuidagi Läti sõjakomissariaati mõjutada . </s> <s> Alles hiljuti olevat Leo isiklikult heitnud Riia ametimeestele ette liigset liberaalsust kutsealuste asjus . </s> <s> Kuigi Leo olevat kindel , et ainult sõjaväeteenistus teeb noorukist mehe , saavat ta siiski aru , et antud juhul oleks see väljasõidule ainult takistuseks . </s> <s> " Ja välja sõita ma soovitan , " on Leo salapäraselt sosistanud . </s> <s> " Võin kindlatele allikatele toetudes öelda , et meie tulevik on väga tume , " on ta hoiatanud . </s> </p>
<p> <s> Antud juhul olevat tarvis ühte tublit , lollikindlat diagnoosi , mis kõigisse neisse paberitesse kirja läheb . </s> <s> Ja nii olevatki Leo Levile kaasa andnud kirjakese oma vanale läti semule , majori aukraadiga doktorile . </s> </p>
<p> <s> " Süda ajab asja täiesti ära , " on Leo hüvastijätul lohutanud . </s> <s> " Süda , pea meeles , süda , " olevat ta veel lävel seisteski Lionile ööpimedusse järele hüüdnud . </s> </p>
<p> <s> See kõik siis ongi see sinine serviis , mille ostmise võimalustest poeg emale alles hiljuti nii süngel häälel on teatanud . </s> </p>
<p> <s> Tuleb välja , et perekonnas on ka suuri põhimõttelisi lahkhelisid . </s> <s> Tädi Olga unistavat muudkui Thurgau viinamägedest ja igatsevat nende vahel koos oma kalli vennaga kõndida . </s> <s> Isegi koer Kinskile jutustavat ta tulevikust Thurgaus . </s> <s> Lionil enesel olevat lapsepõlvest peale mõttes ainult Jeruusalemma kivid . </s> <s> Kõik ema hauad ja sugulased olevat juba New Yorgis . </s> <s> Isa naervat Jeruusalemma kivid kibedasti välja . </s> <s> Seekord olevat koguni öelnud : " Keeldun kommenteerimast , " ja jutul lõpp . </s> <s> Ka Thurgau kantoni tegevat isa maha . </s> <s> Ainult asjaolude sunnil pidavat isa taluma Thurgau kantonit , kus olevat küll hiilgav rongiühendus metropolidega , kuid liiga palju loodust . </s> </p>
<p> <s> Šveitsis , seal Thurgaus , hõljuvat õhus piima lõhn . </s> <s> Igal pool , kus vähegi võimalik , promeneerivat lehmad . </s> <s> Ka kukkedest ja kanadest ei olevat puudust . </s> <s> Rõdud olevat täis lilli , mis ootavat alalõpmata kastmist . </s> <s> Tiigi kaldale ei tohtivat seisma jäädagi , sest kohe hakkavat vesi tiigis keema ja kalad ujuvat kalda ääres kokku . </s> <s> Ajavat suud ammuli ja nõudvat taignast tehtud kuulikesi , kõiksugu kliisid ja puru . </s> </p>
<p> <s> Ainult New Yorgis võivat inimene leida looduse eest kaitset . </s> <s> " Kas kuulsid ! </s> <s> Ainult New Yorgis ! " kinnitab Lion , justkui iseenesele kättemaksuks . </s> <s> Veri tema naha all lööb hetkeks hõõguma , kulmud kasvavad ninajuurel kokku üheksainsaks mustaks triibuks , hambad salvavad jonnakalt huult . </s> <s> Kõige selle järgi otsustades ei ole isa elu tulevikus küll kuigi roosiline . </s> </p>
<p> <s> Moskvast tagasi Thurgau kantonisse on isa lennanud täna . </s> <s> " Võib-olla on ta praegu veel õhus , " arvab Lion võrdlemisi muretult . </s> <s> Paistab , et palju rohkem valmistab talle muret ema , keda on Moskvast tagasi oodata õhtul . </s> <s> Üle Lioni näo libiseb vari . </s> <s> Ta teeb katset silmitseda oma kätetööd ema pilgul . </s> <s> Kainemalt . </s> <s> Kriitilisemalt . </s> <s> Norivamalt . </s> <s> Kortsutab kulmu . </s> <s> Keerleb ümber lõpetatud , valmis kuju , jälgib pingsal röövlinnupilgul selle varje . </s> <s> Kui ta lõpuks silmad tõstab , on nendes tõepoolest võitja rõõm . </s> <s> Sellepärast neelabki ta keelele tõusnud eluküsimuse nii vapralt alla . </s> <s> Võtab saatusejumalalt väevõimuga veel pisut armuaega . </s> <s> Mäkerdab teise sõrmed saviga kokku . </s> <s> Pigistab neid kõvasti , nii et kondid ragisevad . </s> <s> Karmilt , kaasvõitleja viisil . </s> </p>
<p> <s> Lausub iseäraliku lõbuga : " Vaata , isa saatis sulle kingituse , " ja asetab teise peopesale täpselt samasuguse šveitsi taskunoa , nagu tal endal on . </s> <s> Lisab selgituseks : " Isa arust oled sa selle noa moodi . </s> <s> Pea sees on palju , aga välja ei paista midagi . " </s> </p>
<p> <s> Kingituse saaja punastab üle kogu näo . </s> <s> Täpselt nii nagu ette nähtud . </s> <s> Naerma purskavad nad ühekorraga , ühest suust . </s> <s> Teevad kõik vahepeal naermata jäänud naeru tasa . </s> <s> Taovad kätega vastu põlvi ja lõõtsutavad . </s> <s> Vanguvad jalgadel . </s> <s> Vajuvad teineteisele jõuetult kaela ja põrkavad uuesti eemale . </s> </p>
<p> <s> Kõik , mis on , on olemas ainult selleks , et nemad naerda saaksid . </s> <s> See naer sunnib pruuni juuksepalmiku vannitoa kapis kerast lahti tõmbuma ja ennast sirgu ajama , otsekui oleks talle tulnud mõte roomata tuppa naerja juurde . </s> <s> Selle palmiku saatus on nüüd juba otsustatud ja sellest ta ei pääse . </s> <s> Juba kevadeks jõuab ta oma ammu ettemääratud kohale - vanaisa haua mulda . </s> </p>
<p> <s> Naer põrkab isegi vastu Karjala Kannase kaljupõhja ja vastu Jeruusalemma kive - teeb ühtviisi pihuks ja põrmuks nii Talvesõja surnute luud kui ka tuleviku keskmaaraketid , mis on sihitud Jeruusalemma pihta , samuti tänased tankikolonnid , mis Prahas tänavakatet purustavad ja inimeste sääreluid lömastavad . </s> <s> See naer võib väga kergesti isegi klaasmäed ja tulemere silmapiiri tagant lahti päästa . </s> </p>
<p> <s> Ja ennäe imet - sellesama muretu naeru abil õnnestub neil justkui möödaminnes oma elu ja saatus ühendada . </s> <s> Kui kahekümne kolme aasta pärast saabub jaanuarihommik , mil taevas võpatab , tühjadele televiisoriekraanidele ilmub iseenesest , justkui nõiaväel musta taevakeha kauge , kuid selgesti märgatav kujutis ja kõik raadiod sonivad ühtviisi Pühast Sõjast , Kõikide Sõdade Emast ning relvade ilust , siis on nemad oma tänase naeruga liha selle hommiku lihast ja luu selle hommiku luust . </s> <s> Sellel hommikul on kauge lähedane , kõik ajakihid on segi paisatud ja ei ole tähtsust , kes ärkab parajasti Jeruusalemmas , kes New Yorgis ja kes Tallinnas . </s> <s> Vahekauguste võim ja tähtsus on juba täna nende poolt välja naerdud . </s> </p>
<p> <s> Selle naeru katkestab ei keegi muu kui koer Kinski oma tormiliste tervitustega . </s> <s> Uksel seisab tädi Olga . </s> <s> Oma rõõmu väljendab koer Kinski peaasjalikult tungivates katsetes nii Lioni kui ka tädi Olgat jalust maha lüüa . </s> <s> Koer Kinski võtab hoogu ikka kõrgemateks hüpeteks . </s> <s> Tema laiad bokseripõsed rapuvad , silmavalged välguvad lõbusalt ja metsikult . </s> <s> Isegi koer Kinski valge manisk tundub olevat erutuse tõttu rinna eest rohkem kukla taha nihkunud . </s> <s> " Kinski , aitab ! </s> <s> Fu , Kinski , fu ! " peab Lion häält tõstma . </s> </p>
<p> <s> Tädi Olga aga silmitseb seda ootamatult vallapääsenud möllu vaikse rahulolu ja heldimusega . </s> <s> Et oma liigutust varjata , toriseb ta rohkem silmakirjaks : " Põrandale sai just uus poon peale , ja juba savi täis aetud ! </s> <s> Ateljees ei käida , on jälle üks uus mood võetud . </s> <s> No ütle küll seda elu ! " </s> </p>
<p> <s> Tädi Olgal on kotis suur kala , elus karp . </s> <s> See tuleb ära tappa , puhtaks rookida ja piimas pehmeks keeta . </s> <s> Sest piimas keedetud karp on isa maiuspala . </s> <s> Tädi Olgal on nii nagu alati ka seekord kavas tähistada isa ärasõitu suure lõunaga . </s> <s> Ka nähtamatul isal peab olema lõunalauas koht nagu alati . </s> </p>
<p> <s> Nii et tegemist on tädi Olgal täna palju . </s> <s> Ei teagi kohe , kuidas kõigega valmis jõuda . </s> <s> Ometi on tädi Olga täna eriliselt elevil . </s> <s> Tema nägu võiks olla elavaks õppevahendiks nendele , kes ei tea , mis tähendab sõnapaar " sisemiselt valgustatud " . </s> <s> Ta ei tüdine esitamast Lionile küsimusi , kuigi Lion on kõigest jutustanud juba eile . </s> <s> Pärib , mis Leo oma lõikusest rääkis , mis tädi Looral seljas oli ja kas isa sõi kaasapraetud kana tervenisti ära või sõi ta ära ainult koivad ja viskas kere minema nagu ükskord . </s> </p>
<p> <s> Vahetevahel jätab tädi Olga kõik oma tähtsad talitused pooleli , ilmub elutoa uksele ja pihib : " Küll mu süda on kerge ! " </s> <s> Ime , et ta selle juures veel lapselikult käsi ei plaksuta . </s> <s> Lioni sõjaväekutse on tädi Olga silmis tänaseks oma ähvardava reaalsuse täiesti kaotanud , sest kõik parimad lootused paneb ta usalduslikult võõrale , majori aukraadiga doktorile . </s> <s> Tädi Olga tänast kõige tähtsamat kõneainet võib kokku võtta kahe kroonuliku ja kuiva sõnaga - perekondade taasühendamine . </s> </p>
<p> <s> Tädi Olga usaldus on lausa imekspandav , sest järjekordse rõõmukuulutusega elutoa uksele ilmudes kutsub ta korraga kelmikalt : " Sina , tragun , tule mulle õige appi . </s> <s> Kala sabast kinni hoidma ! " </s> </p>
<p> <s> Lion tõrjub aga tädi Olga kannatamatult kööki tagasi . </s> <s> Otsekui muretsedes , et teine tõepoolest võiks minna kala sabast kinni hoidma , võtab Lion tema pea oma käte vahele otsekui koera pea , toetab lauba vastu laupa , kulmud vastu kulme , silmalaud vastu silmalauge . </s> <s> Kardetav küsimus koosneb kõige harilikematest sõnadest : " Noh ? </s> <s> Tuled kaasa ? " mille peale teine sõnagi lausumata pead raputab . </s> <s> Ei . </s> </p>
<p> <s> Võib-olla seisaksid nad sel viisil , liikumata , hingamata , laubaga laupa toetades siin ukselävel aegade lõpuni , kui koer Kinski korraga kätte ei võtaks , oma jämedat koonu lae poole ei sihiks ja mornil bassihäälel ulguma ei pistaks . </s> <s> Muidu on maja vait . </s> <s> Justkui väljasurnud . </s> <s> Isegi köögist ei kosta midagi . </s> <s> Kui nad kööki jõuavad , on Surmaingel seal juba ees . </s> </p>
<p> <s> Tädi Olga lebab läve ees , kala pea käes , rõõmus naeratus näol . </s> <s> Siinsamas põrandal vedelevad ka suure kala kaks poolt , hiilates ähvardavalt nagu Moosese käsulauad . </s> </p>
<p> <s> Kui nad lähevadki näost valgeks ja vaaruvad jalgadel , mis sellest . </s> <s> Las nad uluvad pealegi mure pärast . </s> <s> Mis see neile ikka teeb . </s> </p>
<p> <s> Üks äraeksinud metsalind vaatab aknast sisse ja hüüab kõlaval , pilkaval , otse kuningas Saalomoni kojast kostval häälel : " Pane mind pitseriks oma südame peale , pitseriks oma käsivarre peale " ning lendab vurinal minema , nagu oleks ta nii kaugelt tulnud siia ainult nalja tegema . </s> </p>
<p> <s> Suurte jõgede sogane vesi voolab raskelt ja vääramatult otsekui veri mööda maakera külgi alla ookeanipimedusse . </s> <s> Päike tuleb ikka lähemale ja lähemale ning surub oma jumalanäo vastu akent . </s> <s> Klaasripatsid lae all kõlisevad , ilma et keegi siia sisse tuleks või siit välja läheks . </s> <s> Tankikolonnide , lennukitiibade ja raudteeroobaste eriline ning paljulubav läige kustub . </s> </p>
<p> <s> Taevas võtab jälle oma tõelise kuju . </s> <s> Muutub kupliks ja võlviks . </s> <s> Kõik on alles ees . </s> <s> Ka tulevik ja selle ehmatav ilu . </s> </p>
<p> 1990-1991 </p></div1>
    </body>
  </text>
</TEI>
</teiCorpus>
</teiCorpus>
