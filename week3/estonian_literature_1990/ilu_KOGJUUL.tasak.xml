<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> VIIS MINUTIT ENNE VIHMA </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> VIIS MINUTIT ENNE VIHMA </head>
<p> <bibl> <author> <s> Lehte Hainsalu </s> </author> </bibl> </p>
<p> Üks puzzle -romaan </p>
<p> <gap rend="luuletus"/> </p>
<p> <s> Vaevu aimatav ahetus langes tema laugudele , kerge kui õietolm koiduliblika tiibadel . </s> <s> Silmapilk oli ta täiesti virge ja valmis . </s> </p>
<p> <s> Nõnda oli see ikka olnud - aina ärkas ta oma linnuunest , tulemata raskelt ja viivitamisi läbi alateadvuse korruste ja manala eestubade nagu paljud tema suguseltsist või ehk inimene üleüldse . </s> <s> Ja ikka ei teadnud ta , kas juba tohib jalad alla saada : alati on uue päeva luba saabunud temale esimesena , nii et ta ei ole uskunud tõusta oma asemelt voodis , sängis , lavatsil , põrandal või kus iganes , - hommikuse une segaja peale saadakse ju vägagi kurjaks , tõretigedaks lausa . </s> <s> Katsu sa toimetada sahistamata , kriuksutamata , nagistamata , kuigi oma meelest pead hinge kinni ja hõljud kui üks koiduliblikas . </s> </p>
<p> <s> Kui ta nüüd sunniviisiliselt oma vaimu valvas ja tahtmist talitses ning leigete linade vahel pikutas , tundis ta selgesti küljekontide nurinat ja abaluude vastuhakku sellisele mõtteta lesimisele . </s> <s> Varavalges mõtles ta ikka , et napp unevajadus pole ehk mitte saatuse kingitus , nagu ta muul päevaajal on harjunud arvama , vaid saatuse kius . </s> <s> Kõik ümberringi norskas , nohises , nooskas raskelt lämmas pimeduses , une hõlmas ja koidu kaisus . </s> <s> Kõik teised . </s> </p>
<p> <s> Kes teised õieti ? </s> </p>
<p> <s> Kuhu oli ta ärganud tänases jänesekoidus ? </s> <s> Mis päeva , mis aastaaega , mis sajandisse ? </s> </p>
<p> <s> Aken päitsiseinas oli vaevalt-vaevalt hoomatav , nagu pisut heledam nelinurk pilkaspimedikus , see ei tundunud eriti suur ega eriti kõrgel . </s> <s> Aken oli tal päitsiseinas olnud mõnelgi pool maailmas . </s> <s> Ühel lühikesel viivul oli ta valmis uskuma , et pole seal , kus on . </s> </p>
<p> <s> Ta haistis ahnelt pimedust . </s> </p>
<p> <s> narr vana naine muidugi oled sa siin kus eila ja üleeila ja mullu samal ajal kus muial veel aiseks vanaduse järgi ja vanade lootuseta inimeste järgi seda lõhna ei unusta eluilmas kui saatus peaks ka paremaid päevi andma aga mis see parem ongi ehk oleks parim see kui alvemad päevad tulemata jätaks </s> </p>
<p> <s> ( Päris kindlasti ei jäta halvemad päevad tulemata . </s> <s> Need on lausa kannul . </s> <s> Aga ei ta tea seda , mitte veel . </s> <s> Mis sellest lugu , kui teaks , mis see muudaks . ) </s> </p>
<p> <s> Nüüd visati midagi vastu aknaruutu , midagi pehmet , kostis nagu riidemütsaku hääl . </s> <s> Ja veel kord . </s> </p>
<p> <s> Ta vaatas üle pea , tabas kolmanda mütsatuse hetke . </s> <s> Väike hall lind oli , vastu tihehalli taevast pigem aimatav kui nähtav . </s> </p>
<p> <s> Õnne ja õuduse tuksatus käis temast läbi . </s> <s> Surmaennustus ? </s> <s> Temale ? </s> </p>
<p> <s> Ta ootas . </s> </p>
<p> <s> Kõik jäi vaiki . </s> </p>
<p> <s> Mispärast oli ta jäänud ajast üle nagu mõni täisküps sügisjoonik , keda hallatuuledki uibust alla ei saa ? </s> </p>
<p> <s> Mis oli tal tänini veel tegemata või nägemata või andeks andmata - otsata pikas elus ? </s> </p>
<p> <s> tulgu mis tuleb ajan ennast püsti pärast võib olla ilja siis ei jõuagi enam </s> </p>
<p> <s> Mida ei jõua ? </s> </p>
<p> <s> Eks tagavarasukki pesta , mis muud . </s> <s> Mis tohiks selle maja elus tähtsamat olla ! </s> </p>
<p> <s> Päev on tasahaaval keskhommikusse kerkinud ja kastemärja viimseni kuivatanud . </s> <s> Kikivarvul seisab magus tuuleõhk lihava rohu kohal , millele vikat veel armuaega andnud on , ja nüüdsama langenud niidukaarte kohal , kus üksteise nõjal närtsivad heinaks rohukõrred ning näälikesed , nimetud ja nimepidi tuntud , igaüks omas valus . </s> <s> Või õnnes , kes teab . </s> </p>
<p> <s> Kõik magavad ümberringi . </s> <s> Mehed ja naised lõõskavad , suugi lahti , kõivu varjus , nad võtavad viimast üürikesest keskhommikust . </s> <s> Tukuvad ka vikatid , terapidi kõlku vana saare okstes , tummad ja süütud , nagu ei teaks nad midagi ei niitmise vihinast ega luiskamise helinast . </s> <s> Lepapõõsa vilus uinuvad piimaummikud , võinapad , taarilähkrid , silgukarbid , pudrulännikud , mõned kaunikesti kergemaks saanud , teised lausa tühjad . </s> </p>
<p> <s> Üksi tema istub ja vaevleb , uneta . </s> <s> Nagu polekski enne kukke ja koitu tõusnud ega , linnupette puru suus , kuus versta heinamaale kõmpinud , siin vikatit vihistanud vaata et teopoistega võidu ja vilunutega rinnu . </s> <s> Ihu oli harjumata küll , turi nüüd tulitab ja pihas pitsitab , aga raatsid sa siis pikutada suve rõõsas südames , kus kõik lõhnab , hõiskab ja hüüab ja kutsub , nii et tahaks ise ka hõisata ja minna ja olla . </s> <s> Nõnda imeliselt kõrge taeva all , et mõteldagi ei mõista , kui kõrge see õieti on . </s> </p>
<p> <s> Ta tõuseb salamahti , kohendab hame vööd , ise uurib üksisilmi magajaid , nagu mõtleks end kuritööle seada . </s> <s> Võtab siis reha ja asub kaarutama . </s> <s> Ise küll pelgab tolle pika poisi pilkamist , mis ei jäägi tulemata . </s> </p>
<p> <s> Ühtäkki vahib too ilus pikk poiss põõsa alt , ise käsipõsakil , heinakõrs suus , sööb silmadega teda ja osatab : </s> </p>
<p> <s> “ Tüdrek tükib mõisasse reiliks , mis ta muidu umbpahku kered katkestab ! ” </s> </p>
<p> <s> Verevahk lõi talle nüüdki veel palgesse , kui mälu need sõnad ette tõi . </s> <s> Soonesõlmised käeseljad jäid seisku leiges seebivees . </s> </p>
<p> <s> Ta vaatas alla . </s> <s> Pruunid vikkelkoes niidisukad , laste suurus , olid kontsast armetult nõelutud , aga terved ja aitasid veel küll . </s> <s> Tartu passaazhist ostetud , sai veel pikas sabas seistud , ta oli tahtnud kaks paari võtta , ei olnud antud , oli hakatud ematalongi nõudma . </s> </p>
<p> <s> Tal on pesuvärgid tänini omad : aluskuub ja miider ja untertalje . </s> <s> Nii vanaks ei ole ta ennast veel arvanud , et neid pesta ei jaksaks , ehkki teised ütlevad , mis suur proua sina oled , et sulle kroonukodinad ei kõlba , kui meile kõigile kõlbavad . </s> </p>
<p> <s> Ta kogus sukapöia pihku ja seebitas ettevaatlikult . </s> <s> Roheline seebikild oli õhuke , aga aitas veel küll . </s> <s> Oma tagavaradest , kolmas aasta juba võtta . </s> </p>
<p> <s> Ta pilk rändas mööda ruumi , seni kui käed pimesi ametis olid . </s> <s> Ei olnud siin õieti midagi vaadata . </s> <s> Kohrunud seinad näitasid ette kõiki läinud aegade värvikihte , jalgealune puurest oli rohkest veest turdunud . </s> <s> Et akent kunagi ei avatud , tõmbusekartuses suvelgi mitte , siis see ei käinudki enam lahti , ja ruum lehkas seisnud veest ning inimlikust viletsusest . </s> <s> Põrand oli keskkohast puhtamaks laabatud , ent seinaveered talletasid sajandi kõntsa , sinna ei küündinud harja ümber kaltsuga sanitar , muidu oleks ta pidanud ju kummardama või põlvili laskma . </s> </p>
<p> <s> Seesugused on need ruumid vene riigis kõik , kus nad ülepea olemas ongi , mõnel pool ei ole vett terves külas . </s> </p>
<p> <s> Ainult Badezimmer , too muidugi oli blitzblank pidanud olema . </s> </p>
<p> <s> Ta võttis prillid eest ja pani pingiotsale . </s> <s> Ruum muutus sõbralikumaks . </s> </p>
<p> <s> pole vanainimesel tarvis kõiki asju vahtida ega tühisust inge korjata sellepärast loodus silmanägemise veiksemaks teebki aga kus sina sõge prillid ninale muudku </s> </p>
<p> <s> Prille Eberhardi-härradel ei ole , kuigi Milla ütles , et ta on mitu korda sattunud nägema , kuidas härrad raamatu õige kaugele välja sirutavad , varsti vaata et käe pikendust vajavad , nagu Milla ütles . </s> <s> Milla ju uudishimulik toaneitsi . </s> </p>
<p> <s> Aga tema ei julge üles vaadata , kas härradel on prillid või ei , kui nad siin badetsimmeri uksel seisavad ja tema parajasti vanni on küürinud . </s> </p>
<p> <s> “ Gut , blitzblank , ” on härrad üsna rahul . </s> <s> Võib olla selle pärast , et neil prille ei ole . </s> </p>
<p> <s> Ta teeb kniksu , põlved värisevad . </s> </p>
<p> <s> “ Eine Blitzmädel , ” ütlevad härrad . “ Mis nimi , uus tüdruk ? ” </s> </p>
<p> <s> “ Juuli , ” ütleb tema ja teeb kniksu . </s> </p>
<p> <s> “ Ach , Julie , Julie , ” ütlevad nemad . “ Illus nimi , illus inimene . ” </s> </p>
<p> <s> Ta ei julge pilku tõsta , häbi ja rõõm õhetavad võidu ta palgetel . </s> <s> Ta muudkui teeb kniksu , kuni nad suvatsevad ära minna . </s> <s> Härrad Eberhard . </s> </p>
<p> <s> Oli see pesuruumi õhk kuitahes raske hingata , toas lõi säärane läpatus vastu , et viska või kirves üles kõlku . </s> </p>
<p> <s> teeks akna irvakile aga Friide akkab ütlema kindel see aga kui ikke teeks tasakesi ta magab nii sügavasti </s> </p>
<p> <s> “ Tädi Juuli muidugit , kes muu , ” kriiksatas Friide roostetanud hääl , enne kui aknakremoon kriiksatada jõudiski . </s> </p>
<p> <s> “ Üidke mind lihtsalt tädi Juuliks , ” ütleb ta pärast peaarsti tutvustamistoimingut . </s> </p>
<p> <s> “ Julitška , tjotja Julitška , ” rõõmustavad vesiravila noorukesed õed . “ Aga isanimi ? ” </s> </p>
<p> <s> “ Sääl , kust ma tulen , ei pruugita isanime , ” ütleb ta . </s> </p>
<p> <s> Päike paistab heledasti valgesse kabinetti , hele kõrge lõunapäike helevalgesse kabinetti . </s> </p>
<p> <s> “ Sääl , kust ma tulen , on nii ele päike vaid einaajal , ” ütleb ta . “ Sääl on kõik teisiti . ” </s> </p>
<p> <s> “ Kas tõesti ? ” rõõmustavad noorukesed õed . “ On see võimalik ? ” </s> </p>
<p> <s> Neil on hele lapselik naeratus , see muudab neid üht nägu hääsüdamlikuks , nagu oleks nad õed mitte vaid ametinime poolest . </s> </p>
<p> <s> “ Kui ma nüüd kopsupõlendiku saan ! ” kurjustas Friide . “ Siis on see puhta sinu süü ! </s> <s> Ull inimene ! ” </s> </p>
<p> <s> “ Kellega sa jälle augud ? ” küsis Madde ja tegi silmad lahti . </s> </p>
<p> <s> “ Eks Juuli-tädi , kes muu . </s> <s> Tal käed lausa sügelevad akna kallale . ” </s> </p>
<p> <s> “ Ole nüid ikke , augustikuu , ” vaigistas Madde . </s> </p>
<p> <s> “ Vana kallendri järgi alles juuli lõpp , ” ütles Juuli . </s> </p>
<p> <s> Ta oli sündinud juuli lõpus . </s> <s> Muidu oleks ehk nimeks pandud Anna . </s> <s> Marie oli papal-mammal juba olemas . </s> <s> Pea igas peres oli Anna ja Marie , või siis Marie ja Anna . </s> <s> Nüüd , kus sünnipäev augustisse kukkus , peaks ta ehk Augusta olema ? </s> </p>
<p> <s> “ Mind üidke lihtsalt tädi Juuli , ” ütleb ta proua Allale . </s> <s> Ehkki prouasid ei ole olemaski ja Allale võiks ta olla vanavanatädi . </s> </p>
<p> <s> “ See nimi sobib teile , ” ütleb Alla . “ Ehk mahutate oma kastruli siia pliidile , ruumi on ja mul tuli nagunii all . ” </s> </p>
<p> <s> “ Palju tänu , ma teen oma priimusega , arjund asi , siis tean täpsalt , et kaalikad ei kee sodiks ega jää kõvaks ka . ” </s> </p>
<p> <s> “ Tädi Juuli armastab kaalikaid , ” ütleb proua Alla . </s> </p>
<p> <s> “ Eks seda armastadki , mida on võimalik endale lubada . ” </s> </p>
<p> <s> proua Alla ei ole ammu vaatamas käind kas äkki on aigeks jäänd vai ei saa ta lastest mahti ega nad ju omal ajal pahasti läbi saand nii kitsas kui ehk oligi </s> </p>
<p> <s> “ Millesse need vanainimesed surevad , kui mitte kopsupõlendikku . </s> <s> Aetakse tussi alla ja ongi ots käes , ” ütles Friide . </s> </p>
<p> <s> Tädi Juuli mõtles end riidesse panna . </s> <s> Ta keeras selja toakaaslaste poole ja hakkas toolikorju varjus kohmitsema . </s> </p>
<p> <s> kohe nagu laps arvad et kui sina teisi ei näe siis ei näe teised sind ka see on küll üks mis ull asi et kuskilgi ei saa silmapilkugi omaette olla </s> </p>
<p> <s> “ Eks nad tahagi meist lahti saada . </s> <s> Ennevanasti anti vanadele magusat suppi , aga see ei lähe nüid , noh siis on kopsupõlendik see kõikse kindlam abinõu , ” ütles Friide . </s> </p>
<p> <s> “ Mis nad meist lahti tahvad saada , säng ju tühjaks ei jää , uued ädalised ootamas , meie vähemalt lähme oma jala pääl sööma , ” ütles Madde . </s> </p>
<p> <s> “ Loll mis loll , uute päält saab ju raha ! ” </s> </p>
<p> <s> “ Minu eest ei ole keegi midagit maksnud ! ” ütles Madde . </s> </p>
<p> <s> “ Kust sina tead , mis sinu omad maksnud on , nad maksavad ei tea mis , et sind aga oma kaelast ära saada , ” ei jätnud Friide . </s> </p>
<p> <s> “ Näet jälle ! </s> <s> Mina pole kellegi kaelas olnud ! ” ütles Madde . </s> </p>
<p> <s> “ Noh sina oled meil see kõikse parem . </s> <s> Nagu see tädi Juuligi . ” </s> </p>
<p> <s> “ Kas saab viis minutit rahu vai ei ! ” sekkus äkki Elmira , vaikne inimeselaps . “ Magada ei anna ! ” </s> </p>
<p> <s> “ Kes ei lase sul magada ? </s> <s> Kirbud ? </s> <s> Muudku maga ! ” ütles Friide . </s> </p>
<p> <s> “ Pea lõuad ! ” käratas Elmira . </s> </p>
<p> <s> “ Ahah , ” ütles Friide , enne kui vait jäi . </s> </p>
<p> <s> “ Seda keelt ta mõistab küll , ” kiitis Madde omaette posinal . </s> </p>
<p> <s> Preilid Hermine on kummargil kamina ees , käsipidi rõivakirstus ja muudkui pilluvad aluskuubesid tulle . </s> <s> Küll on siin pitsidega ja kroogituid , mõnda pole nad veel kordagi endale ümber saanud . </s> </p>
<p> <s> Preilid Hermine lähevad mehele . </s> </p>
<p> <s> Õmblusmamsel on tüdrukuid appi võtnud ja õmbleb tiibhoones ju neljandat nädalat ööd kui päevad . </s> <s> Sestap preilid Hermine oma neitsikambris teevad rõivakirstu ruumi . </s> </p>
<p> <s> Õrn tulekuma mängib preilite Hermine palgetel - või on see pruudi õnneõhetus ? </s> </p>
<p> <s> “ Aita mind ometi , Julchen , näed küll , ” ütlevad preilid Hermine . </s> </p>
<p> <s> Aga Juuli , kas tema söandaks hukata neid härraste pesuesemeid ! </s> <s> Ta teab nende siledust ja peenust ja puhtust , on ta ju lugemata aastad preileid riidesse pannud ja riidest lahti võtnud . </s> </p>
<p> <s> Kõhklemisi tõstab ta põrandalt üles ühe broderiipitsidega untertalje . </s> <s> See on preilitele ju nii armas olnud ! </s> </p>
<p> <s> “ Ehk preilid kingivad selle oma toatüdrukule . </s> <s> Mälestuseks , ” ütleb ta , hoides valget riidetükki vastu rinda , ja pisarad tilguvad muudkui . </s> </p>
<p> <s> Preilid Hemine löövad jahmunult selja sirgu ja jäävad teda vaatama . </s> <s> Õhtuvalgus mängib nende siidpehmetes ülespandud juustes , Juuli teab , kui siidpehmed need on . </s> </p>
<p> <s> “ Aga armas Julie ! </s> <s> Kas see passib siis sulle ? ” küsivad preilid Hermine nõutult . </s> <s> Säälsamas käib kelm naeratus üle preilite kauni näo . </s> </p>
<p> <s> “ Aga proovime ! ” ütlevad preilid Hermine . “ Pane ümber ! </s> <s> Ja see ! </s> <s> Ja see ! </s> <s> Ma tahan näha ! ” </s> </p>
<p> <s> “ Kuidas ? </s> <s> Kus ? ” kogeleb tema . </s> </p>
<p> <s> Ta ei saa ju riideid vahetada oma käskijanna nähes , tema kambris . </s> <s> Toatüdruk riietugu ükspäinis omaenda pilgu all . </s> <s> Ta tahab , rõivad süles , oma tuppa tõmbuda . </s> </p>
<p> <s> “ Ei , Julie , siinsamas ! </s> <s> Kohe ! </s> <s> Las mina panen sind riidesse ! ” </s> </p>
<p> <s> Nüüd on tükk aega piinlikku pusimist ja häbiheitlikku alastust , kuni see kõik selga saab . </s> </p>
<p> <s> “ Wunderschön ! ” kilkavad preilid Hermine . “ Sa võiks minu asemel preili olla ja sellele vuntsidega parunile minna . </s> <s> Sa oled ju ka ainult mõni aasta minust vanem . ” </s> </p>
<p> <s> “ Hermine-preilid teevad nüid küll sündsuseta nalja . ” </s> </p>
<p> <s> “ Ega ma annakski teda sulle ! </s> <s> Mitte kellelegi ! </s> <s> Ma olen nii õnnelik ! </s> <s> Õnnelik ! </s> <s> Õnnelik ! ” </s> </p>
<p> <s> Ja preilid Hermine keerutavad aluskuubede sahinal ümber oma rokokoo-laua , haaravad selle kaissugi . </s> </p>
<p> <s> Lõpuks on see möödas kui tuulepuhang , preilid Hermine istuvad kamina ette , võtavad kirstust miidri , heidavad leekidesse , ise mõttes ja vagune . </s> </p>
<p> <s> “ Põletan oma piigapõlve , ütlevad preilid Hermine . “ Ilus kasvupõlv , hääd papa ja mamma . </s> <s> Et poleks midagi ihu ümber , mis seda meenutaks , kui mul võib-olla kurb ja valus on . ” </s> </p>
<p> <s> Pitsitus nöörib Juuli kurku . </s> </p>
<p> <s> “ Hermine-preilid saavad õnnelikuks . </s> <s> Nad on seda väärt , ” ütleb ta ainult ja nutab pääle . </s> </p>
<p> <s> Lämmatatud leek pääseb riidekuhja alt vabadusse , lehvides võidukalt . </s> <s> Pesutüki niplispits tõmbub pruuniks , siis mustaks , siis tõuseb käkrudes kõrgemale , nagu oleks temalgi hing . </s> </p>
<p> <s> Aluskuub on vähe suureks jäänud , muidu küll kriitvalge ja terve . </s> <s> Poolesaja aasta kuludes harva kapist välja saanud ja nüüd kasutusse võetud . </s> <s> Millal siis veel , ja kes seda pärast tahab . </s> </p>
<p> <s> vaene Hermine-prouad kus nende kondikesed puhkavad kas on ka mulda pääle saand valu ja viletsust tuli neil palju näha kuigi mitte oma vuntsidega paruni tõttu nagu nad ette kartsid </s> </p>
<p> <s> “ Aja ennast ülesse , tuhakott , ” ütles Friide . </s> </p>
<p> <s> Keegi ei kõssanudki . </s> </p>
<p> <s> “ Tõuse ülesse , kuuled ! ” tõstis Friide tooni . </s> </p>
<p> <s> “ Minuga räägid vai ? ” küsis Madde . </s> </p>
<p> <s> “ Kellega siis ! </s> <s> Pane rõivile ! </s> <s> Varsti sööma minek ! ” </s> </p>
<p> <s> “ Sinna üle tunni . </s> <s> Pane ise rõivile , ise ka kõtutad veel nagu vana mauk ! ” </s> </p>
<p> <s> “ Mina olen suure talu perenaine , mina võin mis tahan . </s> <s> Teenijarahvas tõusku ühes kukega . ” </s> </p>
<p> <s> “ Mis perenaine , mis talu ! </s> <s> Näet jälle ! </s> <s> Pole su talust enam tuhkagi järel , mitte paha pussuaisugi . ” </s> </p>
<p> <s> “ Aga uhkus on alles , ” pistis Elmira , see tasane , vahele . </s> </p>
<p> <s> “ Sina pea mokk maas ! ” turtsatas Friide . “ Meil Maddega on omad arved . ” </s> </p>
<p> <s> “ Näet jälle ! </s> <s> Kõik arved ammu maksetud ! </s> <s> Kas sinu kannatustel pole siis veel kuhi pääl ! ” </s> </p>
<p> <s> “ Minu kannatustele sai kuhi pääle juba siis , kui sa minu mehega puhmastes käisid . ” </s> </p>
<p> <s> “ Kuuled nüid ! </s> <s> See ei olnud siis sinu mees , see oli siis minu peidmees ! ” </s> </p>
<p> <s> “ Teenijatüdrukul nüid peidmees ! ” </s> </p>
<p> <s> “ Mis see nüid siis olgu ! ” sai Madde õige ägedaks . “ Talu ammuilma läind ! </s> <s> Ning vaesest Riksist pole sedaaega kontegi järel ! ” </s> </p>
<p> <s> “ Tunne ma mingit Riksi , sul võib-olla oligi mõni Riks , mina räägin peremees Richardist . ” </s> </p>
<p> <s> “ Kas sul sellest jutust villand ei saa ! </s> <s> Surmani seesama ! ” </s> </p>
<p> <s> “ Ja pärast surma ka veel , pane tähele , põrgus kõneleme edasi . ” </s> </p>
<p> <s> “ Mina lähen taevasse ! ” </s> </p>
<p> <s> “ Ahsoo , sul sohilaps sääl juba ees ! ” </s> </p>
<p> <s> “ See oli armastuse laps . </s> <s> Mis sina sellest tead . ” </s> </p>
<p> <s> “ Oh sina viimane libusk küll ! ” kriiskas Friide ja kargas sülirüsi teisele voodisse , nii et reformpõhi vastu maad põntsatas . </s> </p>
<p> <s> Madde pistis iirgama , nagu kisuks hinge läbi lukuaugu . </s> </p>
<p> <s> “ Mis lahti , memmekesed ! </s> <s> Tere hommikust ! ” </s> </p>
<p> <s> Öösanitar Manja torkas pea uksepraost sisse , sakris ja paistessilmine , nagu ta enamasti oli . </s> </p>
<p> <s> “ Ei midagi , Manja , maga edasi , kui sul endal midagit lahti ei ole , ” ütles Friide juba oma koikust . “ Muudku et Juuli-tädi kisub aknaid ammuli . ” </s> </p>
<p> <s> “ Vega tubli , tedi Juuli , ehk on jah paks , raske hingada , ” kiitis Manja . </s> </p>
<p> <s> “ Õhk on paks sellepärast , et va Madde poristab kõikse aeg , uruauk ei pea tal ka mitte üks raas , ” seletas Friide lahkelt . </s> </p>
<p> <s> Manja ei saanud aru . </s> </p>
<p> <s> “ Vot-vot , tubli ! ” kiitis Manja . “ Hakkage nüüd tassapissi odevatsa , memmekesed ! ” </s> </p>
<p> <s> Mahe tuuleõhk kannab hilisõhtu hääli kaugele . </s> <s> Nemad aga on häälest ilma , nagu polekski neid olemas , tema ja talli-Juhan . </s> <s> Juhan on üle-mõisa-poiss , küll mustema poole päält , aga peenemadki toatüdrukud ei hooliks sellest , niivõrd üle-mõisa-poiss on Juhan . </s> </p>
<p> <s> Nad seisavad ja vaatavad kahekesi , kuidas vesi ilutiiki voolab - voolab ja voolab ja voolab . </s> <s> Tema on käisteväel ja Juhan niisamuti , nad võivad tunda teise keha hõõgumist , nii lähedal üksüheteisele , nii kaugel üksüheteisest . </s> </p>
<p> <s> Aeg seisab ja vesi voolab . </s> </p>
<p> <s> Süda on sõnu täis ja suu püsib vait . </s> </p>
<p> <s> Varjud pikenenevad ja tihenevad , jasmiin lõhnab ennastunustavalt , kuu tõuseb , et looja minna . </s> </p>
<p> <s> Ta ootab , magus piin rindus , et teine ütleb . </s> <s> Aga teine ei ütle - tal on põues sama piin , ja see ütlemata jätmine teeb õhtu kullakaaluliseks . </s> </p>
<p> <s> ( Nüüd jääb see juba igavesti ütlemata . </s> <s> Ütlejatki pole ammuilma enam . </s> <s> Magus piin on ootajal südames tallel , hulk öeldud sõnu ja otsata rida kuldseid õhtuid pole seda tühjaks teinud , seda kõige esimest õnnevalu . ) </s> </p>
<p> <s> “ Sainveerik sa oled ja sainveerikuks jääd , seda ma ütlen , ” ütles Friide . </s> </p>
<p> <s> “ On sul küll suuvärk - sainveerik ja sainveerik , mis sõimusõna see veel on ! ” sai Elmira äkki huvitatuks , tõusis koguni istuli , silmad peas püsti . </s> </p>
<p> <s> “ Sina pea suu ! </s> <s> Küll Madde juba teab , tema ju eluaeg teiste seinaveeres seisnud , ” ütles Friide . </s> </p>
<p> <s> “ Nüid oled ise ka sainveerik , oled vene riigi sainveerik , pole sa parem ühtigit ! ” ütles Madde . </s> </p>
<p> <s> “ Mina olen siin iseoma raha eest , ” ütles Friide . “ Annan kõik raha siia , ma olen kõik kinni maksnud . ” </s> </p>
<p> <s> “ Kõikide pinss võetakse ära , mis sina teist oled , ” torkas Elmira vahele . </s> </p>
<p> <s> “ Aga minu pinss on kõikse suurem . ” </s> </p>
<p> <s> “ Näet jälle ! </s> <s> Kümme ruublit ! ” põlastas Madde . </s> </p>
<p> <s> Äkki hakkas uks lahti minema , läks ja läks imelikult nõkshaaval , kuni oli nii lahti kui andis . </s> <s> Sisse ei tulnud kedagi . </s> </p>
<p> <s> “ Madde ! </s> <s> Mine vaata , kesto sääl on ! ” käskis Friide . </s> </p>
<p> <s> “ Eks vaata ise , mõni ullukene ulgub , ei leia tuba ülesse , mis mina tost vahin , ” ütles Madde . </s> </p>
<p> <s> “ Imelik asi küll , ” arutas Elmira . “ Esiteks - külastajaid ommikul sisse ei lasta , teiseks - kui sanitaar oleks olnud , oleks ta ennast näidand . ” </s> </p>
<p> <s> “ Noh siis tuli surm ingekese järele , mis muud , ” ütles Friide . “ Minu ing see igatahes ei ole , mina magan edasi . ” </s> </p>
<p> <s> “ Ära ole nii kindel midagi , näe , Mahta oli eilatse kõbus mis kõbus , aga ommikul viidi , jalad ees , ” ütles Elmira . </s> </p>
<p> <s> Kõik pöörasid pea akna poole , kust paistaks kuurialuse uks , kui päris akna ligi minna . </s> </p>
<p> <s> “ Misuke Mahta ? ” nõudis Friide . </s> </p>
<p> <s> “ Eks kahekümne kuuendast . ” </s> </p>
<p> <s> “ Too punnprillidega vai ? </s> <s> Too vai ? ” nõudis Friide . “ Too röögatu paksude prillidega ? ” </s> </p>
<p> <s> “ Nüid ei tea Mahtat ! </s> <s> Ise olite üleeilatse pool päeva ninapidi koos , räägitasite teisi . ” </s> </p>
<p> <s> “ Ah too vai ! </s> <s> Ah too oligi Mahta ! </s> <s> Mis taaga siis juhtus ? ” küsis Friide . </s> </p>
<p> <s> “ Oli kukkund öösel voodist välja ja oli põrandal soigund ommikuni . </s> <s> Siis oli äkki vaiki jäänd ja kui sanitaar jaole sai , oligi ju külm olnd , ” seletas Elmira , tähtsusest puhevil . </s> </p>
<p> <s> “ Selge see , sai põrandal kopsupõlendiku , ” ütles Friide ja näitas tädi Juuli poole rusikat . </s> <s> Siis vaatas jälle Elmirale otsa , see lausa sulas tähelepanus . </s> </p>
<p> <s> “ Kust sina seda tead ? ” küsis Madde . </s> </p>
<p> <s> “ Eks ma käind öösel pissal ja see naine rääkis . ” </s> </p>
<p> <s> “ Misuke naine ? ” </s> </p>
<p> <s> “ See . . . näet jälle ! . . . see noh . . . see kõvera lõuaga . . . vai ei , mitte see . </s> <s> Tont teab , sääl oli naisi nagu erneid . ” </s> </p>
<p> <s> “ Kus sääl ? ” </s> </p>
<p> <s> “ Pissal . </s> <s> Öösel . </s> <s> Siis kui ma teine kord käisin . </s> <s> Esimene kord polnd kedagi . ” </s> </p>
<p> <s> “ Noh siis see oligi Mahta ingekene , kes ukse lahti tegi . </s> <s> Aga et tal maidal nii suur ing oli , et uks nii ammuli pidi minema , ” arutas Friide . </s> </p>
<p> <s> “ Tuli sinu inge pärima , vaata ette , Friide ! ” naeris Elmira . </s> </p>
<p> <s> Friide ei oleks seda lasknud endale ütelda , kui mitte sanitar tuhvlite lohinal mööda poleks laatserdanud . </s> </p>
<p> <s> “ Sani-taaaar ! ” karjus Friide . “ Maa-aanjaa-aa ! ” </s> </p>
<p> <s> “ Mis on , memmekesed ? ” </s> </p>
<p> <s> “ Uks pane kinni , tuul tõmbab muidu su tussist läbi ! ” käskis Friide ja küsis siis magusa häälega : “ Kuda öö möödus kah , Manja , kas oli ka möllu ? ” </s> </p>
<p> <s> “ Mis möllu ? </s> <s> Keik rahulik ja kena , ” tõrjus Manja . </s> </p>
<p> <s> “ Kas keski ei surdki ära ? ” küsis Elmira . </s> </p>
<p> <s> “ Surdki ? ” </s> </p>
<p> <s> “ Noh - uumer , uumer ? ” </s> </p>
<p> <s> “ Memmekesed , küll seda teile juhataja reegib vai ei reegi , ei sanitaar midagi tea . </s> <s> Kullakesed , pange njuud kleit selga vai pluuse , kuda kellekil on . ” </s> </p>
<p> <s> “ Suretamise maja see ongi , mis siin imelikku , ” ütles Friide nagu rahulikult , aga tema hääletoon oli senikuulmata kurb . </s> </p>
<p> <s> Iseäralik lehk on see , mis talle kõikse enne vastu paiskub , lehk ja hämarus , koridor nagu tunnel , nagu käik lõplikkusse . </s> <s> Siia peab ta nüüd jääma , siin koduneda katsuma . </s> </p>
<p> <s> Silm lööb kipitama , eks alumise lau karvad pöördusid jälle sissepoole vastu silmamuna . </s> <s> Missugune imelik haigus , pole kellelgi säärast kuuldud . </s> <s> Aga arst teadis . </s> </p>
<p> <s> Ta sikutab õepoega varrukast . </s> </p>
<p> <s> “ Ruudi , kuule , Ruudi ! </s> <s> Silmatilgad unustasime maha , sinu öökapi pääle ! ” </s> </p>
<p> <s> “ Küll saab , küll toon järgi , püsi rahus , ” vaigistab Ruudi . </s> </p>
<p> <s> “ Nad aitavad ainult paar päeva , lähvad vanaks . ” </s> </p>
<p> <s> “ Küll toon apteegist uue , võtan vana pudeli kaasa , sel retsept küljes . ” </s> </p>
<p> <s> “ Igas aaptegis ei olegi , too Narvamäe aaptegist , ” ütleb tema . “ Küll sa oled kena , kui sa seda teed ! ” </s> </p>
<p> <s> Nad astuvad mõne sammukese hämaruse ja leha sisse . </s> <s> Valge seljatoega puutoolil istub keegi ja vaatab neid , naisel on rasked paksud prilliklaasid , mistõttu tema silmavaade meenutab prillmao pilku . </s> </p>
<p> <s> “ Istu siiasamma , lähen korraldan sinu paberid , ” ütleb Ruudi ja kaob ühe ukse taha . </s> </p>
<p> <s> “ Ju-ha-ta-ja , ” loeb tema oma kipitavate silmadega vaevaliselt . </s> <s> Küll on vastik haigus , nagu puru hõõruks kõikse aeg silmas . </s> </p>
<p> <s> Ta istub samasugusele valge seljatoega toolile , jättes varem istujaga ühe tooli vahet . </s> <s> Istub ja näperdab käekoti suuraudade kallal , otsekui oleks väheke närviline , ehkki ei ole . </s> <s> Harjumata ainult , pole varem säärases kohas viibinud . </s> </p>
<p> <s> “ Kas päriseks ? ” küsib naaber ja istub ümber vahepäälsele toolile . </s> </p>
<p> <s> “ Eks näe , ” ütleb tema , pahane piiririkkumise pärast . </s> </p>
<p> <s> Säälsamas kahjatseb , lisab leebemal toonil : “ Talveks vähemalt . </s> <s> Tuleks ju koduski toime , aga libedaga muudku kukun luid-konte katki . ” </s> </p>
<p> <s> “ Elad siis peris üksi ? ” </s> </p>
<p> <s> “ Üksi , ” ütleb tema ja nihkub pisut eemamale , teeb nagu kohendaks undrukut . </s> </p>
<p> <s> “ Oled sa vana ka juba ? ” </s> </p>
<p> <s> “ Kisub öheksakümme täis . ” </s> </p>
<p> <s> “ Siis oled vana ju küll ! ” ütleb teine lugupidavalt ja nihkub ligemale . </s> </p>
<p> <s> “ Ega ma ennast vanaks tunne , vaim alles värske , ” ütleb tema . “ Kui peeglisse ei vaata siis . ” </s> </p>
<p> <s> “ Ta kergitab ennast , teeb et kohendab hallitriibulist undrukut , nihkub kaugemale , üsna tooli servakese pääle . </s> </p>
<p> <s> “ Ega siin õige õigede peeglit olegi , kuhu nii väga vahtida . </s> <s> Suures kalidoris ainult , mis meil saali eest , ” lohutab teine ja ütleb siis : </s> </p>
<p> <s> “ Mina olen Mahta . </s> <s> Passi järgi küll Magda , aga kõik kutsuvad Mahtaks . </s> <s> Kutsu siis sina ka . </s> <s> Ma näitan sulle pärast kõiki kohti , kui su sugulane valmis saab ja ära läheb . ” </s> </p>
<p> <s> “ Ää küll , ” ütleb tema , ehkki nagu pahane sinatamise pärast . </s> <s> Ei anta siin hingele ruumi , tunneb ta , aga sellega peab vist leppima . </s> </p>
<p> <s> oh sa Mahtakene kas oli puhast särki sulle selga panna õde-perenaine on puhkusel luges enne sanitaaridele nende jao kätte kas surijaid on ka ette arvestatud muidu kui ööse kellegil õnnetus juhtub ja ommikul puhast särki küsib ütleb sanitaar ükspuhku ei ole ei ole vannipäev saad </s> </p>
<p> <s> ei Mahtal ole ühtki kes talle surisärgi järgi tooks ihuüksi maailma järele jäänd </s> </p>
<p> <s> andku Issand sulle ingamist ää inimene olid </s> </p>
<p> <s> “ Ei tea , kuidas nad matavad ka , kas õpetaja tuuakse vai aetakse nagu koer auku , ” arutas Elmira . </s> </p>
<p> <s> “ Mis õpetajat veel , nüid kõik puha aateistid . . . vai ehk tuuakse ka , kui sugulased pääle ajavad ehk ise toovad . </s> <s> Ei ole enam endine aeg , kus jumalasõna keelatud . </s> <s> Seletavad linnakommidees ära , et vanad inimesed ja nii ja nii , ” vastas Madde kui teadjam inimene . </s> </p>
<p> <s> “ Kabelikell küll lööb , vahel ju puieaiast kostab . </s> <s> Nad oiavad küll salajas , aga ega surm salajas püsi , ikka mõned teadvad ja siis teised teadvad tähele panna , ” ütles Elmira . </s> </p>
<p> <s> “ See on nii ilus , kui kabelikell lööb , ” ütles Friide . “ Ei tea , kas siis ka lööb , kui omasid ei olegi , kas Mahtale ka lööb ? ” </s> </p>
<p> <s> “ No miks ei löö ! </s> <s> Matusseraha maksad ju kohe sisse , kui sind siia vasta võetakse , nii et see on ette kindel , ” ütles Madde kui teadjam . </s> </p>
<p> <s> “ Kuda ? </s> <s> Kuda ? ” imestasid teised . </s> </p>
<p> <s> “ No miks ei ole ! </s> <s> Näet jälle ! </s> <s> Nüid ei usu ! </s> <s> Vanadekodus võetakse ikka matusseraha ette , kuda muidu saab . </s> <s> Kuni vanainimesel veel oma kopik on . </s> <s> Ega sellest viiest rublast , mis siin pinsist tagasi antakse , miskit võtta ole . ” </s> </p>
<p> <s> “ See ei ole vanadekodu , see on indernaatkodu , ” vaidles Friide . </s> </p>
<p> <s> “ Üks vaestemaja puha , muudkui et peenema nimega . </s> <s> Vene riigis ei ole vanadekodusi ette nähtud , noh siis ongi indernaadid . ” </s> </p>
<p> <s> “ Meil ei ole Vene riik , see siin on Eesti riik , ” vaidles Friide . </s> </p>
<p> <s> Kõik kohkusid vait . </s> </p>
<p> <s> “ Tahad Siberi tagasi minna vai ? ” küsis Madde . </s> </p>
<p> <s> “ Surm siin vai Siberis , ” ütles Friide seepeale , nagu Eestimaal aastakümneid öeldud . </s> </p>
<p> <s> Aga jutt ei jooksnud enam . </s> <s> Midagi oli võõriti ja viltu . </s> <s> Friide ettevaatamata lause pärast ja Mahta pärast ja iseenda pärast ja üleüldse . </s> </p>
<p> <s> Tädi Juuli seisis akna all , vahtis pihelgalehtede liikumist nõrgas tuuleõhus . </s> <s> Suur valge oli väljas , hallist hämarusest oli märkamatult kuldhommik sündinud . </s> </p>
<p> <s> “ Mis sa , tädi Juuli , vahid sääl , kas kuuri uks on lahti tehtud ? ” küsis Elmira . </s> </p>
<p> <s> “ Ma niisama vahin , ” vastas tema . </s> </p>
<p> <s> “ Kas kuuri uks on lahti ? ” </s> </p>
<p> <s> “ Ei tea . . . ei ole . ” </s> </p>
<p> <s> “ Kas sa põrmugi ei muretse , mis sinust saab , kui otsad annad , et kuda sind maetakse vai ollakse ? ” imestas Elmira . </s> </p>
<p> <s> “ Küll ais matab , ega maa pääle jäeta , ” ütles tema . “ Mis ihu pärast nii väga muretseda , kui vaimu pärast ei muretse . ” </s> </p>
<p> <s> “ Oled sina küll üks , ” ütles Elmira . </s> </p>
<p> <s> Järsku ei olnud neil millestki rääkida . </s> </p>
<p> <s> Nad seisavad kõik suures köögis koos . </s> <s> Kõik pääle Volli , kes tagakambris sängis lamab . </s> <s> Neil on niisugused näod ees , nagu oleks nende ootust petetud , aga nad ei taha seda lasta välja paista ja soovivad , et teised märkaks , kui väga ei taha nad seda välja paista lasta . </s> <s> Nad on sündsad . </s> </p>
<p> <s> Arutatakse , miks Marie lapselapsed pole pärale jõudnud , kas nad ehk tulevad viimase bussiga või ei kavatsegi tulla , ega pööra vähimat tähelepanu neile , kes platsis , ja iseäranis püüavad vältida kõnesse võtmast isikut , kes neid kokku kutsus . </s> </p>
<p> <s> Kõige vanem nende seast , Volli , oli sõna laiali saatnud , millest võis välja lugeda , et aastad on säälmaal ja ta soovib omasid viimselt näha . </s> <s> Ning nad tulid , visanud kõik käest . </s> <s> Kohale jõudnult leidsid nad eest rõõmsa vanamehe , kes pole enam aastaid nii kõbus olnudki . </s> <s> Nüüd ei sobinud teel valmis mõeldud lause , et oh mis sa nüüd , vennakene , sa näed ju nii hää välja , sest Volli nägi tõepoolest hää välja . </s> </p>
<p> <s> Nõnda ei olnud sellel kõigel mõtet , mis nad teel olid mõtisklenud - kuidas oleks väärikas talitada ja mis isamajast saab ja kõigest sellest lugematust pudi-padist , mis inimese ajaliku kraami hulka kuulub . </s> <s> Vennas Vollil on teadagi peret , aga õdedele pärandatakse ka tavaliselt midagi - või kuidas ? , - vähemalt nood nende oma kingitud tühiasjad ehk , pole ta ju neid kummutist tarbesse võtnudki . </s> <s> Jääks kenaks mälestusasjaks . </s> </p>
<p> <s> Sääl nad seisavad , ei märka istudagi mitte , nagu saaks neil nüüd veel kuhugi kiiret olla . </s> <s> Nad arutavad , kuis lauda katta : kas nagu õndsa mamma ajal - aga see ehk vihjaks kommete muutumatusele , kui ka inimesed kaovad ; või nagu suguvõsa pidusöömaks - aga see ehk viitaks sobimatule rõõmule ; või nagu peietel - aga see ju väljendaks enneaegset maha matmist ; või nagu harilikult laupäeva õhtuti - aga see ehk näitaks välja , nagu poleks midagi erilist nende kokkusaamises nii paljude aastate järel . </s> </p>
<p> <s> Tagakambris juhtub midagi , mingi kolks käib . </s> </p>
<p> <s> Jutt tardub poolelt sõnalt . </s> </p>
<p> <s> Juuli , mine sina , annab vanem õde nooremale silmadega märku . </s> </p>
<p> <s> Aga tagakambris pole kardetut sündinud . </s> </p>
<p> <s> “ Sina , Juuli , ” ütleb Volli ainult . </s> </p>
<p> <s> “ Kas tahtsid midagi ? ” </s> </p>
<p> <s> “ Kepp kukkus . </s> <s> Ma tahtsin kepiga vasta ust koputada , aga see ligund pääses peost lahti . ” </s> </p>
<p> <s> “ Me kuulsime kolksatust . </s> <s> Tulin vaatama . ” </s> </p>
<p> <s> “ Too mulle kummuti alumisest suhvlist siniste sammetkaandega albom . </s> <s> See kus matussepildid sees . </s> <s> Ma tahan neid vaadata . ” </s> </p>
<p> <s> Juuli läheb sõna lausumata eestuppa , tõmbab kummuti alumise laeka lahti . </s> <s> Ammu unustatud mammaaegsed pesulõhnad löövad vastu . </s> <s> Talle tuleb kõik meelde , kuidas nad siin kodusoojas kasvasid ja üksüheteisele armsad olid , enne seda kui maailm nad lahutas ja võõraks ümber vahetas . </s> <s> Ja kuidas ta pilgu aja eest venna tagasi sai , nüüd kus see vist tõesti minema hakkab . </s> </p>
<p> <s> Põlvili , nagu ta on , võtab Juuli ülemistest sahtlisangadest kinni , toetab pää kätele ja nutab südame kergeks . </s> </p>
<p> <s> anna andeks Volli et tookord sulle ei öelnud kui albumi kätte tõin ei tihanud öelda et tundsin su jälle vennaks ära aga nüid tead sa neid asju ise ka surnud pääst tuled sa mulle rohkem meele ikke mõtlen tarvis seda ja seda Vollile rääkida aga Vollit ei olegi ju enam kedagi ei ole enam </s> </p>
<p> <s> kas ma sind ööse mitte unes ei näind me oleks nagu sääl Vändras kõik koos olnud surnute nägemisest öeldakse ilmamuutust ehk hakkab vihma sadama eks vanarahva </s> </p>
<p> <s> “ Oh sa saadana silmamuna ! </s> <s> Jälle mu riided täis lasnud ! ” karjus Madde ja pildus riidetükke toolilt põrandale . “ Ja mina loll mõtlesin , mis asi siin mu oma nina all aiseb ! ” </s> </p>
<p> <s> “ Kes ? ! ” küsisid kõik kolm nagu ühest suust . </s> </p>
<p> <s> “ Friide ! ” karjus Madde . </s> </p>
<p> <s> Friide ajas vastu : </s> </p>
<p> <s> “ Valetad ! </s> <s> Mina ei tea õhkagi ! </s> <s> Mina olen kõikse aeg rahus magand . </s> <s> Aga vaat Elmira - see kondab . ” </s> </p>
<p> <s> “ Inimene , mina käisin kaks korda vetsus , mul ei jätkugi , ega mu põis siis , oh sina vana äbematane , vai valetama teise pääle ! ” paristas Elmira ühe hingetõmbega . </s> </p>
<p> <s> “ Aga sa ju rääkisid , et kaks korda käisid ja et teine kord oli ulk naisi koos nigu erneid , aga esimene kord ei olnud , noh see esimene kord siis käisid tiiru toas ringi ja kükitasid siiasamma tooli pääle , ” arutas Friide . </s> </p>
<p> <s> Madde mõtles , et Friidel võib õiguski olla . </s> </p>
<p> <s> “ Kõik , mis sa suust välja ajad , on selge lori ja patujutt ! ” ütles Elmira vihaselt . </s> </p>
<p> <s> Madde mõtles , et Elmiral on õigus . </s> </p>
<p> <s> “ Mina ei lasnud ja Elmira ei lasnud ja tädi Juuli päris kindlasti ei lasnud , sest tal on muts veel pääs . </s> <s> Järelikult läksid sa ise ööse segi , ” arutas Friide üldse mitte pahatahtlikult . </s> </p>
<p> <s> See ei saanud Madde meelest kuidagi õige olla . </s> </p>
<p> <s> “ Mina jah , mina jah , näet jälle , mina olen segi jah ! ” kriiskas Madde , hüppas ringi kui pöörane , kahmas põrandalt oma hilpe ja pildus lakke . </s> </p>
<p> <s> Üks kahtlaselt niiske pesuese lendas Friidele näkku , kui see just tahtis midagi ütlema hakata . </s> </p>
<p> <s> Siis tuli sanitar . </s> </p>
<p> <s> “ Memmekesed , te ei oleki veel riides . </s> <s> A toit kohe-kohe laual ! ” </s> </p>
<p> <s> “ Pole midagit selga panda , kõik puha täis kusetud , ” kaebas Madde nuttes . “ Näed siin tooli pääl olid riided kuhjas ja ööse on keski ära mõnitand . ” </s> </p>
<p> <s> “ Era nuta , Mate , juhtub , juhtub . </s> <s> Iks kord iks , teine kord teine , ikka juhtub . </s> <s> Korjame kenaste keik kokku , näe jubka kuiv peris , pluuse ka , noh piksid on natike , vaadame sul kappis on teine piks . ” </s> </p>
<p> <s> “ Mul on lausa uued püksid , üleeila sünnipäevaks sain , võta seniks need , ” pakkus tema . </s> </p>
<p> <s> “ Suur tenu , tedi Juuli , Mate vetab need paariks peevaks , eks ole , Mate ? ” </s> </p>
<p> <s> Pikkade rahulikkude sõrmedega hakkas Manja vana naise ööjaki nööpe lahti päästma , kuni see üle luiste õlgade ja närbunud niuete alla libises ja vana naine ihuväel seisma jäi , kõhunahk rippu nagu imiku pudipõll . </s> <s> Madde ei teinud katsetki alastust varjata või särki selga ajada , ta seisis osavõtmatult nagu kivist tulp ja laskis teisel toimetada . </s> </p>
<p> <s> Tema ei ilgenud seda pealt vaadata , ta tegi nagu oleks hädaline asi kingipakkepaber öökappi tagasi panna . </s> <s> Ta kükitas kapiukse varju , siit ta tahteski ei näinud Maddet , kui see keset tuba ainsal kitsukesel vooditest vabal põrandalapil seisis nagu kivist tulp . </s> </p>
<p> <s> Tema sõrmeotsad puutusid kapis sobrades vastu raamatuselga . </s> <s> Ta sirutas sõrmed köite ümber ja tõmbas selle endale üska . </s> <s> Tema armas päevinäinud palju pruugitud värsiraamat ! </s> <s> Võõrsipäevade lohutus . </s> </p>
<p> <s> Ta istus oma varandusega asemeservale poolkülitsi , selg Madde poole . </s> <s> Voodi raudraam kannatas küll inimese keha raskust , reform seevastu oleks tema kui liigendnoa kokku pigistanud , põlved lõua alla . </s> </p>
<p> <s> Rohekat marmorikarva oli “ Eesti Luuleilma ” köide , mida ta hellalt käes hoidis . “ Täielikum kogu eesti luuletusi ” , teadis ta tiitellehel seisvat . </s> <s> Ja alamal , päris allääres : “ ” Postimehe ” trükk Tartus 1913 ” . </s> </p>
<p> <s> Ta lõi raamatu keskelt lahti . </s> <s> Prillideta seletas vaid pealkirja : MA OLEN OMAGA RAHUL . </s> <s> Ta teadis laulu peast - </s> </p><lg type="free"><l> Sa naerad mu ruuna ja rege </l><l> Et viletsad inetud nad </l><l> Sa naerad mu Tuksi ja Muri </l><l> Et käies neil vildakad raad </l><l> Sa naerad mu lehma ja lammast </l><l> Mu pisikest kassikest ka </l><l> Sa naerad minu haiget hammast </l><l> Mu südant minu rinnassa </l><l> Sul õigus sul paremaid palju </l><l> Ei võistelda sinuga saa </l><l> Ma olen ka omaga rahul </l><l> Ei paremaid igatse ma </l></lg>
<p> <s> kes selle kirjutand on meelest pühitud pää nagu auguline korv midagi ei oia kinni Sööt vai Haava see ju pole oli justku veiksem nimi tarvis prillid otsida aga need alati kadund kui neid tarvis läheb </s> </p>
<p> <s> odoot jäid ehk pesuruumi pingiotsale ei jäänd pidid ees olema ilma prillita ei seleta ma toanummert kirbukirjas sildikesed ommikul pime ka kaks ainumast lampi põleski otsata pika kalidori pääle mis mul selgas oli kui sukki pesemas käisin </s> </p>
<p> <s> näet ööjaki taskus olidki </s> </p>
<p> <s> Ungerson Jott Ungerson on selle salmi kirjutand vist meesterahvas kui ta muud rohkem polegi kirjutand siis atteh ikke ja puhaku rahus surnud nagunii kõik on juba surnud aga see tuhat lehekülge salme on alles </s> </p>
<p> <s> mis jääb minust siia ilma kui tütargi enneaegu võeti </s> </p>
<p> <s> Vihma tuleb valinal vastu kitsukest neljaruudulist akent , ilusat sooja lõunamaa vihma . </s> <s> Valing on nii tihe , et kõik elu on peatunud - kes hingeline tubakalehe all , kes räästa varjus , kes viigipuu peidus . </s> <s> Ei kipu nüüd naabrinaisedki tiidsalt üle õue , libastudes arbuusikoortel , mis lehkavad lõunamaa sügisest . </s> <s> Ei tule Fjokla ega Uljana tema uksele koppima , ei vaju sisse koputamatagi , uudistest õhevil - kas tead , Julitška ? või kuum kohupiimakakuke taldrikul - maitse ka , Julitška ! </s> </p>
<p> <s> Nüüd võib ta väljaõmmeldud muhu vaiba tagant nišist võtta oma kalli salmiraamatu , mis on siinmail kahekordselt patune - fašistide tähtedega kirjutatud ja enne revolutsiooni trükitud . </s> <s> Kes hing seesugust näeb , peab teatama , kuhu tarvis , muidu läheb tal endal haprasti . </s> <s> Julitškast oleks neil seejuures muidugi kahju , ega ju mingit pahandust pole omakeskis olnud , aga ta on ikkagi võõras , ja mis tal siis on sellised raamatud , miks ta neid tulle ei heida . </s> </p>
<p> <s> Ta avab köite huupi , loeb vasaku pöidla alt - </s> </p><lg type="free"><l> Kas ei armas olla </l><l> Või ka võõras ilm </l><l> Kus on näinud palju </l><l> Ilu häädust silm </l><l> Kus kõik liiad mured </l><l> Tundmata on mul </l><l> Ja kus rahvas hüüab </l><l> Sõber olen sul </l><l> Ei oh ei ei ole </l><l> Armas võõral maal </l><l> Külm on võõras sõprus </l><l> Külm on armuhääl </l><l> Kodus palju parem </l><l> Au ja õnneta </l><l> Kui on võõral pinnal </l><l> Olla nendega </l></lg>
<p> <s> Ta loeb hääletult , huuli kaasa liigutades , loeb südamest , täiest hingest , iseendale , üksi omas keeles . </s> <s> Keegi Leppik on selle õnnetu elujärje kirja pannud , mis temale nüüd kätte tulnud . </s> <s> Tark mees või naine , saagu ta tänatud . </s> </p>
<p> <s> Läheks ju Juuligi kodumaale , aga Zoja haud hoiab kinni , kõige armsam paik siin Kubanimaal . </s> <s> Ja ehk tuleb Ignat kuskilt tagasi , tema peaks siin ootes olema , ehk astub Ignat läbi jõmmeldava vihma , kui imesid on olemas , kui mees veel kuskilgi elavate kirjas peaks olema . </s> <s> Mõistus ütleb : see on võimata , sõjast võid kedagi tagasi oodata , aga mitte säält , süda ütleb : looda ikka , muud lähedust sul ju pole , pole olnudki , kui Ignat . </s> <s> IGNAT . </s> </p>
<p> <s> Toas oli haruldaselt vaikne . </s> <s> Keegi ei riskinud suud paotada , mistahes sõna võiks Maddet üles kihutada ja niisuguses olekustuleks ta kätega kallale . </s> <s> Pandi end siis sõnatult rõivile . </s> <s> Juuli oli ju ammugi valmis , ei talle meeldinud ööriides kauem kõndida , kui möödapääsmatult vajalik . </s> </p>
<p> <s> Üksi Manja tegi häält , ta kamandas tasaselt : </s> </p>
<p> <s> “ Pai Mate , testa veheke jalga , ole nagu obune , ei mitte seda , teist , teist jalga , sukakants sai valesti , sul paha-paha käia . ” </s> </p>
<p> <s> Seda võimsamalt lõikas läbi kahe korruse kellegi madal ürgne hääl . </s> </p>
<p> <s> “ Ap-piii-ii ! </s> <s> Var-gaaad ! </s> <s> Röö-ööv-liiiid ! ” </s> </p>
<p> <s> Madde ärkas nõidusest , liigutas ennast . </s> <s> Kõik vaatasid sanitari poole , et mis see teeb või ütleb . </s> </p>
<p> <s> “ Rahu , rahu , memmekesed , uspokoitess , ei midaki , see ju meie Truuta kahekümne esimesest . ” </s> </p>
<p> <s> “ See küll ei ole Truuta ääl , ” vaidles Friide . </s> <s> Truutal ilus sügav ääl . </s> <s> Truuta on laulja olnud ennemalt , kui teada tahate . ” </s> </p>
<p> <s> “ Truutal igasugune hääl . </s> <s> Opera , opera . </s> <s> Tena on ta natuke ulluke , otsib raha taga . </s> <s> A raha netu . ” </s> </p>
<p> <s> “ Kus see raha siis jäi ? ” oli Friide uudishimulik . </s> </p>
<p> <s> “ Poleki . </s> <s> Poleki . </s> <s> Ise era kulutas . </s> <s> Njuud metleb , teised vottasid . </s> <s> Juhtub , juhtub , iks kord iks , teine kord teine , ikka juhtub . </s> <s> Kjull perast keik meelde tuleb . </s> <s> A vahel ei tule ka , ja vahel meni leiab ise jules , kuhu peitand , siis itleb - varas tagasi pani , kartma hakkas . ” </s> </p>
<p> <s> “ App-ppp-iiiiiii ! ” kaikus läbi maja ebainimlik karjatus . </s> </p>
<p> <s> “ Mis nüid ? ” kohkus Elmira . </s> </p>
<p> <s> “ Ei midaki . </s> <s> Peevasanitaar teda rahustama leks , mis muud . ” </s> </p>
<p> <s> “ Kes täna tööl on ? ” küsis Elmira . </s> </p>
<p> <s> “ Eks Salme ja Valentina . ” </s> </p>
<p> <s> “ Kui Valli , siis äkki pestaks meil põrand ära , ” ütles Elmira . “ Valli on meil ainuke lootus . ” </s> </p>
<p> <s> “ Perand , perand jah , a aknoo veel rohkem must , peike ei paista lebigi , ” nentis Manja . “ Memmekesed veiks ju lapikesega natike , ajaviiduks , vesi on , pang on , lapike on , peev kulub ka lebusam , kui tjood on . ” </s> </p>
<p> <s> “ Meie oleme maksnud , ” ütles Friide . “ Kogu pinss on siin . </s> <s> Pole meie asi . ” </s> </p>
<p> <s> “ A ise ju vahid lebi aknoo , ega sanitaar vahi , sul aknoo endal tarvis . </s> <s> Sanitaaril palju tjood , a ainult kaks kett otsas , ei rohkem , vot tak . ” </s> </p>
<p> <s> Manja laskis Madde vabaks , korjas põrandalt paar tolmurulli , pigistas need pihku ja läks . </s> </p>
<p> <s> Enne minekut ütles veel : </s> </p>
<p> <s> “ A njuud , memmekesed , seema , seema ! </s> <s> Teie keik tublid , keppisi pole , karkusi pole , selge lust ja reem ! ” </s> </p>
<p> <s> Ütles ja läks . </s> </p>
<p> <s> “ Vai meid käsutama ! </s> <s> Vai meie peame talle palka teenma ! ” põlastas Madde . </s> </p>
<p> <s> “ Sa ärkasid ka ülesse ! ” torkas Friide . </s> </p>
<p> <s> “ Ma ei saand ju suud lahti teha , Manja aises ju nigu sokk , kartsin , et jään kah purju , kui suu lahti teen , ” seletas Madde . </s> </p>
<p> <s> Naised naersid selle peale ja naerdes nad koridori kadusid . </s> </p>
<p> <s> Seda tema oodanud oli . </s> <s> Käbedalt torkas ta raamatu kappi , siis päästis akna lahti ja pani korralikult trippi . </s> </p>
<p> <s> pärast tarvis kõikse ees tuppa katsuda jõuaks akna enne kinni tõmmata kui Friide tuleb ja sedaviisi kuritöö jäljed kaotada </s> </p>
<p> <s> Ta keeras suurel pruunil pudelil korgi pealt , et enne sööki supilusikatäis sisse võtta . </s> <s> Kaaliumjodiid , luges ta sildilt , nagu arst oli õpetanud : lugege alati enne silti , enne kui midagi sisse joote . </s> <s> Rohul polnud mingit maitset ja oli seepärast eriti vastik . </s> </p>
<p> <s> Marie on kaunis , nii kaunis kui üks pruut iganes olla võib . </s> <s> Ta pole oma õde veel kunagi nii küpsena , nii täiuslikuna näinud . </s> <s> Või siis pole osanud tähele panna igapäevast inimest . </s> </p>
<p> <s> Ta ei saa silmi Marielt , kui see sääl oma Arturi kõrval nõnda seisab , mõlemad ühepikku , mõlemad sihvakad kui laanekuused , mõlemad silmnähtavalt õnnelikud , olles sedamoodi kahekesi üksüheteise päralt keset rahvamurdu , mis reialuses kaskede vahel edasi-tagasi saalib . </s> </p>
<p> <s> Tal on rõõm kurgus , et kõik korda on saanud , et otsata kraamimine ja küürimine ja keetmine on täie ette läinud . </s> <s> Siis torkab talle meelde , et mõisa triipusest sai ju tomateidki toodud , neid imevilju , mis siinkandis seni nägemata . </s> <s> Ta on aita minemas nende järele . </s> </p>
<p> <s> Selsamal hetkel viipab teda mamma . </s> </p>
<p> <s> Nad astuvad melust kõrvale , aganiku varju . </s> </p>
<p> <s> “ Sul näikse üsna ää tuju olema , ” ütleb mamma hakatuseks . </s> </p>
<p> <s> “ Oh mamma ! ” hüüatab tema ja võtab mammal kaela ümbert . “ Marie on kaunis kui üks pühapilt ! ” </s> </p>
<p> <s> Ka mamma on kaunis , mamma on pehme , soe ja õnnelik . </s> </p>
<p> <s> “ Sa muudku vahid Mariet , aga ise võiks kah ju pruutis inimene olla . </s> <s> Juuli , kuula nüid ! </s> <s> Kas sa Juliust siis sugugi tähele ei pane : tema-mees ei saa sinu külgest silmi lahti . ” </s> </p>
<p> <s> “ On siis Julius ka pulmas ? ” küsib tema . </s> </p>
<p> <s> “ Oh sind lapsukest ! ” </s> </p>
<p> <s> “ Nii palju toimetamist , saand mitte märgatagi , ” vabandab tema ja tunneb ennast nagu süüdi olevat , ehkki ei tea , milles just . </s> </p>
<p> <s> “ Julius tuleks sulle ommispäe kosja , kui teaks , et sa teda vasta võtad . ” </s> </p>
<p> <s> “ Tahad sa minust siis lahti saada ? ” küsib tema naljaks . </s> </p>
<p> <s> “ Sa ju ammugi läind ja mõisa päralt . ” </s> </p>
<p> <s> “ See jah . </s> <s> Siis peab ju mõisast ära tulema . ” </s> </p>
<p> <s> “ Saad suure koha perenaiseks . ” </s> </p>
<p> <s> “ Mul süda Hermine-preili külges . </s> <s> Nagu oma laps mulle . ” </s> </p>
<p> <s> “ Mis last temast , ta sinust vast mõni aastake noorem . </s> <s> Saad omad lapsed , see isevahe . ” </s> </p>
<p> <s> “ Nad on minu vastu kõik nii ääd olnud . </s> <s> Kudas ma ütlen neile . ” </s> </p>
<p> <s> “ Ükskord tuleb see ikke öelda , kui sa vanaks ei taha jääda . ” </s> </p>
<p> <s> “ Mis vanaks , ma pole ju täit kahtkümmend veel ! ” </s> </p>
<p> <s> “ Aastad on vihased kuluma . </s> <s> Vanatüdreku ais tuleb ruttu külge . ” </s> </p>
<p> <s> Ta jääb mõtlema , misuke see Julius õige õigede on . </s> <s> Siis ütleb : </s> </p>
<p> <s> “ Ei , mamma , lase olla , lase ma oodan veel . </s> <s> Veri ei tõmba kohe mitte . ” </s> </p>
<p> <s> “ Keda sa oota mõtled ? </s> <s> No keda ? ” </s> </p>
<p> <s> Mamma vaatab talle teravasti otsa , nagu näeks läbi , et tema ehk talli-Juhanit taga hoiab . </s> </p>
<p> <s> “ Ei kedagi ! ” ütleb tema ja tunneb , kuidas üleni kuumaks läheb . “ Keda mul siin oota ! </s> <s> Aga ühekorra tuleb see , kelle poole veri veab , ma tean ! </s> <s> See peab ju nii olema , mamma ! ” </s> </p>
<p> <s> Ta rapsab pihu mamma peost lahti , lippab aita . </s> <s> Tomatid põlles , seisab ta aidauksel hää kaua , kuni tal viimaks vilu hakkab . </s> </p>
<p> <s> Kõik see vägi oli söömatoa poole liikvel . </s> <s> Sussid lohisesid , libisesid , laatsusid , lopsusid , liipsusid , arvata poolsada keppi ja karku tümpsus , toksis , triuksus , soonelised käed hoidsid seinast tasakaalu , laiali aetud küünaspead tegid teed . </s> <s> Justkui vigaste varblaste parv , märkas tema . </s> </p>
<p> <s> Toauksed seisid pärani , kuni viimane kui üks koodsu välja pääses . </s> <s> Igast uksest hoovas eri lõhnu , ikka sedamööda , millega seal pealt määriti ja mida sisse larbiti . </s> <s> Vaesuse , vanaduse ja tõbede leha pilv voolas rongkäigu kohal ja kannul , peaaegu silmaga nähtav nagu vedurisuits . </s> </p>
<p> <s> nii palju lootuseta inimesi ei tohi kuskilgi kokku ajada ning kui need siin lahutada ja muide inimeste ulka lahjendada siis oleks kõigiti seadsam igaüks käiks nooremate ulkas veel inimese ette aga siin oled sa nagu äravisatud ronksik prügikastis pole sust mitte oma akna pesijatki mitte selle pärast et sa ei jaksaks vaid et su inges pole lootusesädet ja akan on kroonu oma </s> </p>
<p> <s> Keegi krõõnkael vanamees , rind ordeneid täis nagu setu pruut sõlgi , tõukas teda valusalt pihaluu pihta . </s> <s> Ta vaatas kõbile vilksti otsa , ei olnudki tige vanamees , lihtsalt kiirustas väga , aga jalad ei kuula käsku . </s> </p>
<p> <s> Trepikäänakult märkas ta kaugel eemal Madde lillat ja Friide valget pearätti . </s> <s> Ka nemad näisid hoolega tuhveldavat , nagu oleks elu ja surma küsimus jõuda söömalauda enne teisi , kui ometi igal oli oma iste ja pudrukauss kindel . </s> <s> Ehk ei olnudki see ihulik nälg , mis vanakesi tagant sundis , ehk oli see vaimu tühjuse tunne raamidesse surutud elus , kus eineaeg oli ainus vaheldus , mida oodata , ja mille ootusse kõik soovid kokku mõeldi . </s> <s> Väetid suunasid eluigatsuse toidule , kõik oma mõnud ja isud mõtlesid nad söögiisuks , nende tahtmised tundusid täitmatud , aga kui nad lusika suu juurde tõstsid , tundsid , et ei tahagi . </s> </p>
<p> <s> “ Jälle see all lämmi pudrulõntse , ” ütles keegi . </s> </p>
<p> <s> Keegi ütles seda alati , niikaua kui tema siin olnud on . </s> </p>
<p> <s> “ Ja piima es olekina , ” leidis teine . </s> </p>
<p> <s> “ Ooda sa ommuku mõnd piima . </s> <s> Laku enne seda pruuni sigurilörtsi , nii et tagaots lariseb . ” </s> </p>
<p> <s> Tema istus paigale , pani käed süles kokku . </s> </p>
<p> <s> armas Jeesus õnnista toitu ja anna andeks neile kes nurisevad nad ei tee seda pahast südamest nad on unustanud mispärast siin ollakse aamen </s> </p>
<p> <s> ( Oleks ta teadnud , et see on viimane hommikune söömaaeg siin lauas , oleks ta ehk tähele pannud , mis laual on ja mis mekk sellel kõigel on . </s> <s> Nüüd ta lihtsalt hakkas sööma , nagu möödapääsmatult pannakse riidesse või heidetakse magama . ) </s> </p>
<p> <s> Kokk Anita ilmus uksevahesse . </s> </p>
<p> <s> “ Head isu , memmed ja taadid ! </s> <s> Tangupuder näeb hall välja nagu ikka tangupudrud , aga ta on piimaga pooleks hautatud ja võitükk on ka silmas . ” </s> </p>
<p> <s> “ Siis olete ennast küll ilma unustanud , ” ütles keegi . </s> </p>
<p> <s> Tuttav hääl , aga ei näinud , kes , ei jõudnud nii ruttu kaela keerata . </s> </p>
<p> <s> “ Meie sööme sedasama mis teiegi ja maksame iga kord oma portsu eest , ” ütles kokk rahulikult . </s> </p>
<p> <s> “ Kuula ööbikut ! ” ütles seesama krõõnkael vanamees kõrvallauast , kes teda trepil oli tõuganud . </s> </p>
<p> <s> Ehk on siiski tige vanamees , kahtles tema ja jäi taati silmitsema . </s> </p>
<p> <s> Vanamees ei teinud temast väljagi , mutsis hoolega , ise kausi kohal köötsus , sulanud või nirises mööda vasemat suunurka alla lõua suunas . </s> </p>
<p> <s> Ta pööras pea ära . </s> </p>
<p> <s> Kaetud on nurgatuppa . </s> <s> Zimmer um die Ecke on juba kolmas päev järjest kasutusel . </s> <s> Sellest võib järeldada , et külalisi ei ole oodata , et härrased õhtustavad ka täna omakeskis . </s> <s> Sest prouasid Herminet ei saa ju ometi külaliseks lugeda . </s> </p>
<p> <s> Nad on õhtusöögiks ümber riietunud . </s> <s> Proua Hildegardi uhkel soengul troonib esinduslik must pitstanu , ehkki prouad Hildegard ise näivad välja puhkamata . </s> </p>
<p> <s> Tema ootab südame värinal prouasid Herminet . </s> <s> Prouad Hermine tulevadki oma paruni käsivarrele toetunult . </s> <s> Nad on üleni sinine ja valge nagu taeva ilmutus . </s> </p>
<p> <s> “ Ach , Julchen ! ” hüüatavad prouad Hermine lapselikult , nagu oleksid nad alles preilid Hermine ja lööksid hommikul silmad lahti oma elevandiluuvalges neitsikukambris . </s> </p>
<p> <s> “ Ach , Julie ! ” ütlevad ka parun ning patsutavad teda paremale põsele kahe kinnastatud sõrmega . </s> </p>
<p> <s> Tema teeb muudkui kniksu , hing kinni rõõmust ja murest , ega söanda pilku tõsta . </s> </p>
<p> <s> Ta tahaks näha , ega ometi prouad Hermine ole pärast last palgest kõhnemaks jäänud , ja varitseb pilguheiduks viisakat hetke . </s> </p>
<p> <s> Kokk ise serveerib ja tema teenib niisama muidu , ulatab leiba ja soola , korjab tarvitatud söömariistu . </s> <s> Muul ajal hoidub ta ukse alla ning noorhärrade Emmerichi selg varjab prouade Hermine kauni kuju . </s> </p>
<p> <s> Härrad Eberhard suvatsevad olla võõrastavalt vait . </s> <s> Ei nalja , ei naeru , ei südamlikku keskustelu , nagu oleks mõni matmata koolnu häärberis . </s> <s> Härradel on uus habemesoeng , see teeb neid nagu vanemaks . </s> </p>
<p> <s> Põldpüüprae serveerimise ajal hakkavad härrad Eberhard siiski rääkima , esiti prantsuse keeles ja väga sisendavalt , raiudes vasaku käega õhku . </s> <s> Siis lähevad nad üle inglise keelele , sekka pudeneb mõni saksakeelne fraas , noomiva tooniga , kui noorhärrad Emmerich suvatsevad vastu vaielda . </s> </p>
<p> <s> Äkki vajuvad noorhärrad Emmerich toolilt põrandale ja kaks toapoissi , noorhärrade oma ja härrade oma , on kohe käepärast . </s> <s> Langehaigus tuli noorhärrale pääle . </s> <s> Ta on seda mitugi puhku päält näinud , aga ikka on pelutav vaadata . </s> </p>
<p> <s> Ükskord on krambihood õnnelikult möödas ning toapoisid kannavad vaese tõbise ülestuppa . </s> </p>
<p> <s> Laua ümber areneb kõnelus omasoodu , kasvades minut-minutilt ägedamaks ja kirglikumaks . </s> <s> Härrased käituvad peaaegu nagu lihtinimesed , unustavad vaospeetuse . </s> <s> Härrade Eberhardi lauba ristvoldid on iseäranis sügavad , kui nad suvatsevad koguni vanduda : verflucht und verdammt ! zum Donnerwetter ! </s> </p>
<p> <s> Härrade Eberhardi ärev hääl kõnnib tema järel läbi tubade , kui ta teebreti pääl monogrammidega praetaldrikuid köögi poole viib . </s> </p>
<p> <s> Ta tõstab taldrikud ja raskest hõbedast noad-kahvlid pesulauale ning jääb kivistunult seisma , tühi teebrett käes . </s> </p>
<p> <s> Sest köögimamsel ütleb : </s> </p>
<p> <s> “ Palju tänu , armas Juuli , see on nüid küll sinu viimane abi mulle . </s> <s> Härrased kolivad Kubanimaale , juba pannakse asju kokku . ” </s> </p>
<p> <s> “ Kauaks siis ? ” küsib tema , kui saab sõna suust . </s> </p>
<p> <s> “ Jumal teab , küllap igaveseks . ” </s> </p>
<p> <s> “ Miks küll ? ! ” </s> </p>
<p> <s> “ Kas sa siis pole kuulnud maareformist ? ” imestab köögimamsel . “ Meil nüid ju oma riik . </s> <s> Mõisad võetakse üle . ” </s> </p>
<p> <s> “ Aga mina ? </s> <s> Aga meie ? ” </s> </p>
<p> <s> “ Meie oleme lindpriid . </s> <s> Mina igatahes . </s> <s> Mingu ma kust tulin . </s> <s> Sinust ei tea , arvata võtavad nad sinu kaasa , sa nagu noorem . </s> <s> Aga mis õnne sul sellest . </s> <s> Ehk mis õnnetust . ” </s> </p>
<p> <s> Kaasa ? </s> <s> Kubanimaale ? </s> <s> Mamma ei luba eluilmas ! </s> <s> Ja kas ta ise tahaks ? </s> <s> Kubanimaale ! </s> <s> Kus ilma otsas see veel on , pole kuuldudki ! </s> </p>
<p> <s> Ta vajub tasakesi ümber nagu jahukott . </s> <s> Justkui oleks langehaigus külgehakkav . </s> </p>
<p> <s> kodu maha jätmise kurbusest sain aru mitu aastakümmet iljem kui oma Krasnodari kodu asju laiali jagasin kuigi minu tee viis tagasi kodumaale kust tulnud olin see siiski isevahe </s> </p>
<p> <s> Nüüd läks ta mööda alumist koridoritunnelit , taskurätt kõvasti peos , kus tookord oli tühi kandik rippunud . </s> </p>
<p> <s> Lamajate tubadest tassiti toidujääke välja , uksed seisid ristseliti . </s> <s> Rasket õhku hoovas neist ruumidest , lahustudes koridorilehkades . </s> </p>
<p> <s> miks peavad küll inimesed nõnda aisema kui ometi lehmalauda vai obutalli lõhn on nõnda armas et muudku nuusutaks ja nuusutaks </s> </p>
<p> <s> armas Jeesus anna et kukun jala päält vai lahkun vaikselt ööse kui aeg käes et ma ei peaks alumisele korrale kolima teistele tallitada ja endale ristiks see oleks ullem kui surm </s> </p>
<p> <s> surma ma ei karda kaht surma ei ole ja ühest ei pääse </s> </p>
<p> <s> Rängalt üleasustatud toas silmas ta vaba voodit , risti akna all , madrats ilus sile . </s> </p>
<p> <s> tänu taevale lamajate voodid on siis pisut kõbusamad reform ei ole maani ära lamatud </s> </p>
<p> <s> ( Ei tea tädi Juuli arvata , et see ongi tema enda ase , juba teda ootamas , tema vaevavoodi ja surisäng , sestap nii ilus sile paistabki - eemalt . ) </s> </p>
<p> <s> Teise korruse seinaveer oli tihedalt istujaid täis . </s> <s> Kõik muudkui memmed ja memmed , taate ei kusagil . </s> <s> Kui mõni papi vanadekodus oligi , siis pärast sööki kadus ta kähku oma tuppa ära , või siis hoiti neid isolaatoris , sest kuhu maani täis või vangist lahti lastud laamendajad oleks panna . </s> <s> Kartseriks seda hoovipoolset trellakendega kambripaari kutsutigi . </s> <s> Mõni märatsejaks ullikeseks läinu torgati vahel ka sinna , kui ruumi oli , ja need , kes kodunt tulid ja täiu täis olid . </s> </p>
<p> <s> mehed mõistavad õigel ajal ära sureda vai siis saavad ukka vai ukatakse neid sõjas ja vangilaagrites aga eidekesed jäävad ilmatoeks ootma ei tea mida ja nõnnaviisi peavad nad oma silmadega päält vaatama kudas kõik kaob mis ükskord ilus ja noor olnud see on nende trahv ei tea mille eest </s> </p>
<p> <s> Ta vaatas istujaid terasemalt . </s> <s> Neil oli ühesugune ilme - kroonuinimese , olgu vangi , olgu soldati , olgu haiglahaige huvituseta silmavaade . </s> <s> Rätt oli enamasti kõigil hoolealustel peas nii suvel kui talvel , kõrvade kohalt neljakordseks volditud , otsad lõua all lipsus , eesserv nagu linnunokk otsmiku kohal õieli . </s> </p>
<p> <s> Ta katsus oma pead - ei , see oli paljas nagu alati , siidised juuksed jäid ta krobeliste sõrmeotste külge kinni . </s> </p>
<p> <s> “ See on nüid väga peen liinamood , ” ütleb nooruke Marie ja näitab talle , kuidas linnanaised rätti kannavad - pooles päälaes ja pooled juuksed näha . </s> <s> See on nii epakas ja veider , et nad naeravad ennast kõverasse . </s> </p>
<p> <s> “ Aga sa saad , kui mamma näeb ! ” hoiatab Marie , kui tema kahmab kummutist leeriks saadud siidräti ja just sel kombel üle nisukarva juuksepuhma sätib . </s> </p>
<p> <s> “ Ega ei näe , kui ei näita , ” kiidab tema ja jookseb umbpahku välja alevi vahele . </s> </p>
<p> <s> Nad hullud jooksevad kõrtsiplatsile , mööda kirikukõrtsist ja monopolist , mööda Jaansoni poest , tuletõrje majast , inimeste arsti majast . </s> <s> Siis kihutavad põiki üle Näituseplatsi , mööda postkontorist ja kaalumajast . </s> </p>
<p> <s> Kurttummade koolimajast tulevad mõned välja , näitavad näpuga . </s> </p>
<p> <s> Nemad lausa lõhkevad naerust . </s> </p>
<p> <s> küll see võis kole lugu olla kui inimene kes ei kuule ega saa rääkida kui see näeb teise inimese moonutatud nägu ei saa aru kas teine inimene nutab vai naerab ning ise siis ka ei mõista ei kaasa nutta ega naerda </s> </p>
<p> <s> Memmekesed istusid ja vahtisid , käed süles . </s> <s> Mis neil tehagi , lõuna , mida oodata , kaugel . </s> <s> Magada ka ei jõua nii palju , siis oled öösel üleval . </s> <s> Mõned siiski lõõskasid , õhuvahetuse vajadusel lahti jäetud uksed näitasid raske unega koormatud voodeid . </s> </p>
<p> <s> Aga nurkmise toa uks oli kõvasti kinni . </s> <s> Tema oli ikka harjunud pilku heitma tollesse tuppa , nüüd juba kolm aastat . </s> <s> Ta oli toona alles tulnud ja värske hoolealune , kui juhtus see harjumata asi , et vanadekodus pulmi peeti ja seitsmekümne viiendat käiv leskmees ja kaheksakümnene vanapiiga tõsise pidulikkusega paari pandi nende eneste südame soovil , nagu ametnik ilusti ütles . </s> </p>
<p> <s> Pruut peab peigu nagu kadalipust läbi talutama , pruut juhib peigu ettevaatlikult paljudest välja sirutatud jalgadest ja kepiotstest mööda . </s> </p>
<p> <s> “ Kas see Oskar siis põrmugi ei näe ? ” kirgub üks eit teisele otse kõrva ja seab siis oma kõrva kuuldele . </s> </p>
<p> <s> “ Kas ta Mallet oleks võttand , kui sutsuke veel näeks ! ” kirgub teine vastu . “ Ta oleks mindki tahtand , aga ega mina ole mõni nisuke ! ” </s> </p>
<p> <s> Malle ei tee mitte kuulmagi , ta võib-olla ei kuule ka , ta on toa poole liikumisega ametis . </s> </p>
<p> <s> Tema läheb sabas , teda on kutsutud noorpaari tuba vaatama . </s> <s> Nagu pulmavõõrana või nii . </s> <s> Kaks voodit siin toas järel ongi , kaks on välja viidud , tapeet on neist kohtadest võidunud ja narmale hõõrutud . </s> <s> See on tühiasi , päätähtis , et nad nüüd teistest rahu saavad , mõtleb tema . </s> <s> Kellegil pole enam õigust nende unenägudele . </s> </p>
<p> <s> “ Meile on lillesidki klaasi sisse toodud , nuusuta , Oskar ! </s> <s> Niisugused lillad tumpsud , ” ütleb Malle , kui lilli teise näo ligi ulatab . </s> </p>
<p> <s> “ Vooditele on päevatekid pääle laotatud , sa katsu ainult , Oskar , kui ilus linane pits all ääres . </s> <s> Justament kui meil kodus õndsa mamma ajal. </s> <s> Katsu sina ka , tädi Juuli , sina ka nagu käsitööinimene . ” </s> </p>
<p> <s> Ja tema siis katsubki , näeb , et pits on oskaja inimese heegeldatud , mõni hoolealustest ehk . </s> <s> Oskar kombib kaua ja püüdlikult , on näha , et ta mõtleb pingsalt . </s> <s> Oskar on alles hiljuti pimedaks jäänud ja tundub üsna abitu äkki vaenulikuks muutunud maailmas . </s> </p>
<p> <s> “ Soe päike väljas , tuult palju ei olegi , lehed liiguvad vaevalt . </s> <s> Sirel on meie akna all , kui kevadel jälle õitsema hakkab , siis ma räägin sulle , kas ta on valge või lilla . </s> <s> Ja lõhna laseme ka tuppa , ega sina ju tõmmust karda . </s> <s> Nemad ei lubanud kunagi akant lahti teha . </s> <s> Kas ma teengi praegu natukeseks , las soe päike paistab sedasi su vasema kõrva pääle ? ” </s> </p>
<p> <s> “ Lase olla . </s> <s> Hää on niigi , ” ütleb Oskar . </s> </p>
<p> <s> Säälsamas vajub uks lahti , kuidagi näotult ammuli , ja keegi tilluke köödsu taatsab sisse . </s> <s> Ei tundnud estiks ära , et Selma . </s> </p>
<p> <s> “ Ma mõtlesin , eks teile lähe nüid last ka tarvis . </s> <s> Ma mõtlesin , eks mina võin nüid teile lapseks akata , ” kuulutab tulija ning veereb tuba hinnates kui murumuna ühest teise . </s> </p>
<p> <s> “ Ega siis lapsed kohe tule ! ” tõrjub pruut . “ Ja ma oleks eluaeg rohkem poisslast tahtnud , Selmakene , ” vabandab Malle . </s> </p>
<p> <s> Murumuna saab õige pahaseks . </s> </p>
<p> <s> “ Mis poisslast ! </s> <s> Siin pole ju ühtainukest vabat vanameest ! </s> <s> Vai sina tead mõnda ? </s> <s> Nagu mõni uus kalidori uksest sisse talub , nii nopitakse kohe ülesse , kohe oma valve alla , et näe , mul on peigmees , sul ei ole . </s> <s> Nojah , ma siis lasen oma voodi ka siia tuua , ma nimetan sanitarile . ” </s> </p>
<p> <s> “ Siis me ei saagi akant lahti teha , ” ütleb Malle pettunult . </s> </p>
<p> <s> Nüüd siis võtab tema murumunal küünaspääst . </s> </p>
<p> <s> “ Tule , lähme ära , ää inimene , lase paarisrahvas rahus olla . </s> <s> Pole neil miskit last tarvis . ” </s> </p>
<p> <s> Koridoris ütleb ta veel : </s> </p>
<p> <s> “ Nad on kahekeskis õnnelikud . </s> <s> Justkui minul Ignatiga . </s> <s> Ma olin ka tookord üsna vana pruut juba . ” </s> </p>
<p> <s> “ Kas sina ka siis lapsi ei tahtnud ? ” imestab Selma . </s> </p>
<p> <s> surnud surnud mõlemad Oskar ees ja Malle aasta pärast järele olgu muld neile kerge maetud on nad küll lahku nõnda kuis vanadekodu matmisplatsil järg kätte tuli </s> </p>
<p> <s> “ Vahi , Juulikõnõ , too lätt täämbä jo neländät kõrda kükäle , täl kõtt juusk , tol täämbä minek käen ! ” ütles keegi . </s> </p>
<p> <s> Maali ! </s> </p>
<p> <s> Maali tõmbas teda käisesuust , osutades ühe kõbi eemalduvale seljale . </s> </p>
<p> <s> “ Vast on tal kõht kinni . </s> <s> Vai käib igavusi . </s> <s> Peab siis just kõikse ullemat , ” tõrjus tema . </s> </p>
<p> <s> “ Küll mä joba tiiä ! </s> <s> Timäl jo kooluais man ! ” kinnitas Maali , silmad põnevusest püsti . </s> <s> Kas peaks arvama , et teisest üle jäänud eluaastad saavad nüüd talle ? </s> </p>
<p> <s> “ Kui ei ole antud sureda , ei siis sure ühti , ” ütles tema . </s> <s> Ja ehmatas samas . </s> </p>
<p> <s> taeva arm meil akan lahti mis nüid küll saab jutusta siin sinuga muudku </s> </p>
<p> <s> Aga ei olnud häda midagi . </s> <s> Akent ei oldud tähelegi pandud , sest Friide ja Madde olid ühel nõul Elmira öökapi kallal . </s> </p>
<p> <s> otsivad vist vargust las otsivad jäävad rahu kui näevad et midagi võõrast sääl pole </s> </p>
<p> <s> “ Kus Elmira ise on ? ” küsis tädi Juuli , kui teised järele ei jätnud . </s> </p>
<p> <s> “ Viidi silmakliiniku kontrollile , lõuneks on tagasi nigu viis kopkat , ” ütles Madde nagu teadjam . “ Näet käes ! ” </s> </p>
<p> <s> Tädi Juuli küünitas vaatama , mis ta siis leidis . </s> <s> Oli mustakaaneline väike klade . </s> </p>
<p> <s> “ Kätte saime sunniku ! ” kiitis Friide ja puges mõnusalt voodisse kahe teki vahele , tekk all ja tekk peal . “ Akka aga ette lugema , nalja saab ! ” </s> </p>
<p> <s> Madde istuski toolile , seljaga tädi Juuli poole ja asutas end justkui pikaks tegevuseks . </s> </p>
<p> <s> “ 6 . jaanuar 1982 , ” luges Madde . “ Tuba on 9 päeva pühkimata . </s> <s> Põletasime puul küündlaid - kolmekuningapäev . </s> <s> Friide kapriisitab . </s> <s> Tahab teiste üle valitseda . </s> <s> Ei luba Maddel raadiot kuulata , aga lärmab ise kõva häälega . </s> <s> Sanitar Manja purjus . ” </s> </p>
<p> <s> “ Ma ju ütlesin , et nalja saab , ” itsitas Friide . “ Loe aga edasi , kuda Friide lärmab . ” </s> </p>
<p> <s> “ 7 . jaanuar . </s> <s> Sanitar Manja jälle purjus . </s> <s> Friide tegi öösel voodisse , keegi ei aita . </s> <s> Tädi Juuli kukkus voodist maha , ” luges Madde . “ 8 . jaanuar . </s> <s> Tuba endiselt pühkimata . </s> <s> Kõik me oleme magamata . ” </s> </p>
<p> <s> Temal sai mõõt täis . </s> </p>
<p> <s> “ Kas Elmira on luband oma päevaraamatut puutuda ! ” pahandas ta . “ See on inimese isiklik asi , seda ei tohi keegi teine kiskuda ! ” </s> </p>
<p> <s> “ Odoot , odoot , milleks siis päevaraamatuid kirjutatakse ! </s> <s> Ikke teistele lugemiseks ! </s> <s> Suurte meeste omad trükitakse ära ja siis loevad tuhanded inimesed mitusada aastat järjest ja kellegil pole ütlemist ! ” õiendas Friide . </s> </p>
<p> <s> “ Elmira ei ole suurmees . </s> <s> Tema kirjutab endale oma asjadest . ” </s> </p>
<p> <s> “ Kuda oma asjadest ! </s> <s> Sinust kah . </s> <s> Kas sul pole siis ilus teada , et Elmira sugulased loevad pärast surma , kuda tädi Juuli voodist välja kukub . </s> <s> Loe aga edasi , Madde , me tahame maiku saada , misasja meie kirjanik , see vaikneke , üles sehkendab . ” </s> </p>
<p> <s> Ja Madde loeb . </s> </p>
<p> <s> “ Friidel kõht lahti , tegi voodisse , pandi kaks korda joonelt puhtaks , siis enam ei pandud , oli 4 tundi pasa sees . </s> <s> Terve päev toas kole hais . </s> <s> 9. jaanuar . </s> <s> Friidel kõht lahti , teeb voodisse . </s> <s> Tuba on 12 päeva pühkimata . </s> <s> Friide käsutab toorelt Maddet . </s> <s> Oli vannipäev , andsin 1 rbl sanitar Salmele . </s> <s> Öösärk võeti ära , asemele anti ilma varrukateta pluuse . </s> <s> Ma ei võtnud seda , siis toodi rottidest näritud korralik särk . ” </s> </p>
<p> <s> “ Loe natike kaugemalt , ” segas Friide vahele . “ Säält , kus mul kõht enam virgal pole . ” </s> </p>
<p> <s> “ 16 . jaanuar . </s> <s> Käis juuksur . </s> <s> Lõikas juuksed liiga lühikeseks , sai 50 kopikat . </s> <s> Sain õelt reumavedelikku . </s> <s> Oli kaklus koridoris . </s> <s> Marta olevat kapist võõra mantli võtnud ja selga pannud . </s> <s> Oli kisa ja keppidega vehkimist . </s> <s> Mul varvas mädaneb ja on palavik . </s> <s> On tunne nagu oleks suures kanalas , kus käib pidev kaagutamine . ” </s> </p>
<p> <s> “ Taat-taat-taat-tatt-tatt ! ” pistis Friide heameelest kaagutama . “ Kirjanik ! </s> <s> Ära ütle ! ” </s> </p>
<p> <s> “ 17 . jaanuar . </s> <s> Endiselt lärm varguste üle . </s> <s> Sanitaride jutu järgi polevat mingit vargust , vaid segaste ettekujutus . </s> <s> Friide kapriisitseb ja norib Madde kallal . </s> <s> Ei salli , et Madde teistega juttu ajab . </s> <s> On kole iseloom . </s> <s> Kisa igal pool . ” </s> </p>
<p> <s> “ Näed siis , tädi Juuli , pole siin ühtigit Elmira asjad . </s> <s> See oleks nagu rohkem Friide päevik , ” itsitas Friide . </s> </p>
<p> <s> “ Kirjanikud ka annavad luba oma päeviku trükkimiseks , vai siis pärijad , muidu ei tohi , ” proovis tema ütelda . </s> </p>
<p> <s> “ Aga meie , armas tädi Juuli , meie , kas tead , ei trükigi , meie üksnes vaatame , kas tasub trükkida . </s> <s> Ja ega vist tasu ka , vai kui , siis paljalt neljas eksemplaris . </s> <s> Vai ütleme - viies , Manjale kah . ” </s> </p>
<p> <s> “ 20 . jaanuar . </s> <s> Sain raamatu läbi . </s> <s> Ei tea , kuidas edasi saab aega mööda saata . </s> <s> Tegevusetus on kole . </s> <s> Friidet külastas õhtupoole 2 tütretütart , küll simuleeris surejat . ” </s> </p>
<p> <s> “ At sa pagan ! </s> <s> Küll ma veel simuleerin talle ! ” kisas Friide ja tagus heameelest vastu põlvi , need olid teki all püsti nagu rõuguredelid . </s> </p>
<p> <s> “ 24 . jaanuar . </s> <s> Toit on muidu korralik , kuid pidevalt antakse kõva ja tuima loomaliha , mida ei saa vanainimesed süüa , kõik läheb solki . </s> <s> Selle peaks hakkmasinast läbi laskma ja sousti sisse segama . </s> <s> Praegult on see kuritahtlik raiskamine . </s> <s> Ka voodid on lihtsalt piinariistad . </s> <s> Ei anta käterätti ega lina - ei ole , on tavaline vastus . </s> <s> Ka kleit on juba kuu aega seljas , ei ole vahetust . ” </s> </p>
<p> <s> kui Elmira toodi oli teine õige kakenud ja määrdind aga see on tal meelest läind </s> </p>
<p> <s> tarvis vaadata mis endal kappis on kõik need kirjad ja postkaartid et ei tuleks pahandust kui need ullikesed revideerima akkavad vaata saadetakse mu kirjasõbrad veel Siberi eks vanadekodus ole ka pajakõrvad need olid mõisaski Kubanimaast rääkimata </s> </p>
<p> <s> Kapiuks käis lahti õigele poole , nii et ta sai selle varjus toimetada . </s> <s> Madde aga luges varinal edasi . </s> </p>
<p> <s> “ 22 . jaanuar . </s> <s> Sanitar Alide tuli meie tuppa ja varsti purjus mehed teda otsima . </s> <s> Üks neist oli Alide peidmees , teine üks vanglast tulnud kole mees , mõlemad maani täis . </s> <s> Hiljem mängisid nad koridoris kolmekesi kaarte . </s> <s> 24. jaanuar . </s> <s> Täna Ljuda tõmbas toa märja lapiga üle , hiljem tuli üks hoolealune tolmu pühkima , ta hakkab iga teisipäev ja neljapäev käima . </s> <s> Täna toodi minu kahe kuu pensioniosa - 10 rbl. 28. jaanuar . </s> <s> Valitses suur riid . </s> <s> Kella 12.30 kuni poole neljani . </s> <s> Vähjahaige ka röökis üle koridori valude käes . </s> <s> Täna siis kargas minu kallale Friide , muidu ta norib Madde kallal . </s> <s> Ei lubanud päevauudiseid kuulata . </s> <s> Alati on tal raadio millal liiga tasa millal liiga kõvasti . </s> <s> Peab end üliinimeseks , kes kõike teab . </s> <s> 29. jaanuar . </s> <s> Ei pannud raadiot mängima , et riidu ära hoida . </s> <s> Täna ei läinud sanitaridel või vargus läbi , ütlesime õele , see nõudis välja . </s> <s> Toit oli sellegipoolest vilets ja vähe . </s> <s> 30. jaanuar . </s> <s> Oli õudne rahutu öö . </s> <s> Karjuti ja taoti uksele . </s> <s> Suremine on siin kole , öövalvet sageli ei ole , kui toas ei ole ühtki liikujat inimest , ei saa klaasi vett ka . </s> <s> Täna pesti meie tuba . </s> <s> 4. veebruar . </s> <s> Öösel oli üks aken lahti ja teine katki . </s> <s> Õues 17 kraadi ja hirmus tuisk . </s> <s> Nüüd on liigesevalu ja palavik . </s> <s> Lõunaks olid viinerid , anti üks viiner . </s> <s> Nadja mees ootab jagamise lõpuni , siis kaob koos pakiga ( viinerid ja kurgid ) . ” </s> </p>
<p> <s> “ Pea kinni , Madde ! ” ütles Friide . “ Asi kisub riigi vastaliseks . </s> <s> Ma arvan , me peame klade ästi ära peitma , et keski ei leia otsideski . </s> <s> Sanitaarid käivad vahel nuuskimas , teevad nagu koristaks . ” </s> </p>
<p> <s> “ Mis sääl nii ullu , enam-vähem tõde ja õigus , ” arvas Madde . </s> </p>
<p> <s> “ Kuis nii ! </s> <s> Kuda sa tohid öelda , et venelane varastab ! </s> <s> Oleks ta kirjutand , et sanitaar Salme , see oleks teine tubakas . ” </s> </p>
<p> <s> “ Salme ei varasta , ” ütles tema . </s> </p>
<p> <s> “ Noh siis kirjutand , et sanitar X. Aga sedaviisi öelda , et Nadja ja mees . </s> <s> Ei , memmekesed , see ei lähe mitte ! </s> <s> Tehke kuis tahate , mina olen oiatand . ” </s> </p>
<p> <s> “ Mina oiatasin juba enne , et ärge puutuge võõraid asju , trahv ei jää tulemata , ” ütles tema . </s> </p>
<p> <s> Ta uuris parajasti üht punaste nelkidega postkaarti , mil OKTOOBRITERVITUS peal . </s> </p>
<p> <s> “ 5 . veebruar . </s> <s> Täna siis toodi alla saali televiisor . </s> <s> Vahiti kella kümneni . </s> <s> Öövalve tuli pesu vahetama , jättis tuled põlema ja ukse laiali enda järel . ” </s> </p>
<p> <s> Friide pistis turtsuma . </s> </p>
<p> <s> “ See Elmira on üks tigeturk küll ! </s> <s> Vedeleb voodis ja kisub viha , aga tõusku üles ja lasku tuled ja tõmmaku uks kokku , ta ju kõige ukse all ” </s> </p>
<p> <s> “ Mina ei mäleta üldse seda lugu , ” ütles Madde . </s> </p>
<p> <s> “ Muidugit , sina vahtisid sel ajal telekat , silmad punnis ja suu ammuli , nagu poleks enne näind . </s> <s> Kas ma pole sulle sada korda öelnud . ” </s> </p>
<p> <s> tol päeval tuli Krasnodarist kolm ühesugust kaardit nagu oleks nad omakeskis kokku leppind kõigil punased nelgid pääl eks see olnud Krasnaja uulitsa postkontoris üksainumas ilus sort </s> </p>
<p> <s> Uljana kaart on üsna käkru läind siin rohupudelite vahel Raja kaart oli kohe alguses templimustaga koos ühest sõnast ei saa arugi kas on tseluju vai ei vist on eestlastel ei ole põsemusitamise kommet see oli alguses arjumata asi küll </s> </p>
<p> <s> “ Valimiste päev . </s> <s> Minu sedel pandi kasti ja ma ei teagi , keda valiti . </s> <s> Sanitarid hommikul vara nii täis , et ei seisa jalul . ” </s> </p>
<p> <s> tekst on ka neil kolmel üsna ühte laata kallis Julia Ivanovna tänan kirja eest varsti vastan elame endiselt tervitan oktoobripühade puhul soovin tugevat tervist suudlen sinu Uljana sinu Raja sinu Vera </s> </p>
<p> <s> nad on elus see on päätähtis nad ei ole unustand aga kuis nad elavad tahaks teada kõik teised on juba surnud </s> </p>
<p> <s> surnud on kõik </s> </p>
<p> <s> “ Öösel suri kolm inimest . </s> <s> Kuur olevat nii täis , et ei mahu . </s> <s> Ei olevat külmaga kes matab . </s> <s> Mitu päeva ei ole ülemusi näha ja köögiga on midagi lahti . </s> <s> Ma ei või üldse kapsast süüa ja muud ei olegi kui kapsas . </s> <s> 28. veebruar . </s> <s> Kuu jälle läbi . </s> <s> Küll Friide tujutses ja jooksutas Maddet kui koera . </s> <s> Teekleb endale igasuguseid haigusi , aga oskamatult . </s> <s> Tütar ja väimees pesid Friidet ja panid talle puhta pesu . ” </s> </p>
<p> <s> pole siin keski ilmaasjata aga kesse teise äda usub oma tõbi luu ja suu külges teise tõbi puu külges </s> </p>
<p> <s> “ 7 . märts . </s> <s> Käis tohter , mõõtis vererõhku . </s> <s> Madde on haige , aga sellest hoolimata keerleb Friide ümber ja saab sõimata . </s> <s> Mind külastas Karin , pesi mu lapid . </s> <s> Madde oli öösel segane , ei andnud magada . </s> <s> Selmat olevat külastanud tema sugulane , tuli välja , et see on arst . </s> <s> Kus nüüd arstid ja õed jooksvat Selma vahet , aga muidu või mädanegu . </s> <s> 8. märts . </s> <s> Naistepäev . </s> <s> Alati on näha , kui pühad tulemas - toit tavalisest kehvem . </s> <s> Kust nemadki saavad . </s> <s> Friide ei luba televiisorit vaatama minna . ” </s> </p>
<p> <s> Tema võttis padja alt piibli ja lõi keskelt lahti . </s> </p>
<p> <s> Koguja ütles talle : </s> </p>
<p> <s> “ Ära ole liiga õiglane ja ära pea ennast väga targaks : miks peaksid ennast hävitama ? ” </s> </p>
<p> <s> Nagu kivi langes südamelt . </s> <s> Tema oli just mõelnud , kas ta ei peaks Elmira suhtes õiglane olema . </s> </p>
<p> <s> “ Ei tea , mis täna lõuneks on ? </s> <s> Laske ma ennustan ! ” ütles Friide . </s> </p>
<p> <s> “ Mis sääl ennustada ehk ennustamata jätta ! </s> <s> Mis muud kui klimbilõntse , tursk , sinine kartul , peet ja leivasupp , ” ütles Madde . </s> </p>
<p> <s> “ Peet kasvatab verd , ” ütles tema . </s> </p>
<p> <s> “ Küll ta sul kasvatab , kõva kui kurivaim , murrab needki ambad maha . ” </s> </p>
<p> <s> “ Mulle küll aitab kõigest . </s> <s> Ülearugi . </s> <s> Kolme toitu tegin kodus arva , rahakott ei kannatand , mul ju pinss kolmkümmend ruublit , ” ütles tema . </s> </p>
<p> <s> “ Kolmkümmend rubla ! </s> <s> Nisukest pole kuulnudki ! </s> <s> Siis oled küll elu otsa prouat mängind , ” imestas Madde . </s> </p>
<p> <s> “ Mul töötaas päält viiekümne aasta , aga on sihuke säädus , et pinss ei saa olla suurem kui palk omal ajal , ja minu palk oli akkuraat kolmkümmend ruublit . ” </s> </p>
<p> <s> “ Kus sa töötasid ? ” </s> </p>
<p> <s> “ Vesiravilas . </s> <s> Nüüd säälgi palgad teised , aga säädus on endine . ” </s> </p>
<p> <s> “ Vott sulle töörahva võim ! ” ütles Friide . </s> </p>
<p> <s> “ Ega ma ei nurise . </s> <s> Ää et niigi . </s> <s> See oli muidu niisama rääkida , kui jutuks tuli . </s> <s> Raha mul oli , sain veel teistele laenatagi , aga see äda on külges , et iga talv kukkusin mõne kondi katki , küll käeluu , küll sõrmeluu , viimati oli põlves mõra . ” </s> </p>
<p> <s> “ Pääasi , et puusaluud ei murra , siis on asi õhtal , ei siis ole muud , kui allkorrale minek ja ooda sääl puukuuri minekit , ” ütles Madde kui teadjam . </s> </p>
<p> <s> “ Ma olen ikke Jumalat palund . ” </s> </p>
<p> <s> “ Mis meiesugusel muud abi . </s> <s> Aga vaata ette , tädi Juuli , käid akande kallal , kopsupõlendik on palju kindlam viija kui kiiderkont ongi , ma olen sulle sada korda . . . ” </s> </p>
<p> <s> Madde pistis varinal lugema . </s> </p>
<p> <s> “ 13 . märts . </s> <s> Hommikul jälle Friide loeb tädi Juulile reegleid ja kaebab tema peale sanitarile . ” </s> </p>
<p> <s> “ No on segane . </s> <s> Ta pole mitte ainult ööse segi , vaid päeval ka ! ” pahandas Friide . </s> <s> Aknad läksid tal meelest . </s> </p>
<p> <s> “ 14 . märts . </s> <s> Sanitar Ella tõi mulle puhtad püksid . </s> <s> 15. märts . </s> <s> Öö läbi purjus meeste melu ja kartsa uksele tagumine . </s> <s> Üks hüppas aknast alla ja murdis vist kondid . </s> <s> 15. märts . </s> <s> Terve öö hulkus keegi mööda koridori ega leidnud oma tuba . </s> <s> Küsisin silmaarsti , öeldi - ei tea , kunas tuleb . </s> <s> 17. märts . </s> <s> Õde ütles täna , et nüüd oleme joodikust sanitarist Loviisast lahti . </s> <s> Kas tema see kõige hullem oli . </s> <s> Täna oli vannipäev , andsin 2 rbl ja sain enam-vähem korralikud riided . </s> <s> Kuu aega olime pesemata , öeldi , enne ei saa , kui gripp läbi . ” </s> </p>
<p> <s> üks kaart on üsna isemooduline punasel põhjal varspistes tikand umbes nagu mõni laudlinamuster keskel suur kaheksa eks naistepäevakaart </s> </p>
<p> <s> austatud tjotja Julja õnnitleme teid kaheksanda märtsi puhul soovime tugevat tervist väljateenitud puhkusel palju eluaastaid loen alati teie kirju töökaaslastele ette teid tervitab vesiravila kollektiiv suudleb Polina Urõsantovna </s> </p>
<p> <s> kümme aastat tagasi saadetud ei ta vist enam tööl käi vanakene juba kuigi võiks mulle lapse eest olla </s> </p>
<p> <s> ( Seesama kaart on ainuke , mis tädi Juulile alles jääb , kui ta allkorrusele kolitakse . </s> <s> All on üksainus öökapp mitme peale . </s> <s> Üleliigseks arvatud paberid rändavad keskküttesse - või prügimäele tuulele ja vihmale lehitseda , üksi see kaart satub juturaamatu vahele järjehoidjaks . ) </s> </p>
<p> <s> Kui vanemõde Polina Urõsantovna kõik läbi lillede ära seletab , sigineb kabinetti sügav vaikus . </s> <s> Võiks kuulda isegi tarakanide krabistamist , kui need päise päeva ajal ringi roniks . </s> <s> Vaikus on nii pikk ja nõutu , et läheb piinlikuks . </s> </p>
<p> <s> “ Seltsimehed meditsiiniõed , julgemalt , julgemalt ! </s> <s> Avaldage oma arvamust ja võtke seisukoht antud küsimuses ! ” </s> </p>
<p> <s> Noorukesed õed kihelevad , tammuvad jalalt jalale , piidlevad üksteist altkulmu , näost punased . </s> <s> Nad pahvataks naermagi , kui see poleks lahtine parteikoosolek . </s> </p>
<p> <s> “ Seltsimees Julia Ivanovna , teie kui parteitu seltsimees , aga elukogenum , palun öelge teie oma seisukoht ! ” ütleb Polina Urõsantovna . </s> </p>
<p> <s> “ Eks ma tee ära , kui arvate , et olen juba vana küll ja muuks tööks ei kõlba . ” </s> </p>
<p> <s> Ruum lööb sumisema . </s> </p>
<p> <s> Õekesed seletavad üksteise võidu . </s> </p>
<p> <s> “ Mis te nüüd , tjotja Julitška , meie heategija , te pole mitte vana , vaid tarkade kätega . ” </s> </p>
<p> <s> “ Teie olete ikkagi juba pensionil ja . . . noh ja lesk . . . aga mis minu värske abikaasa ütleb , kui ma seesugust . ” </s> </p>
<p> <s> “ Mina olen vallaline ja tõesõna ei tea mehest midagi , kuidas ma siis . ” </s> </p>
<p> <s> “ Mina pigistan alati silmad kinni , kui mehega voodisse läheme , ei mina julge puutuda ja veel võhivõõral . ” </s> </p>
<p> <s> Polina Urõsantovna võtab emaliku tooni . </s> <s> Ta ütleb : </s> </p>
<p> <s> “ See on loodusest nii seatud ega ole häbenemisväärne , kuigi sellest pole tavaks rääkida . </s> <s> Katsuge mõista , õekesed-kallikesed , meie tublisid kasakaid , kes tulid fašiste peksmast ja nüüd tahaks oma naisukest kallistada , aga nad on haavatud , põrutatud , traumeeritud . </s> <s> Kui meie vesiravila neid keeldub aitamast , kes neid siis aitab . </s> <s> Ei , Krasnodari au nimel , nad on oma sõjakangelaslikkusega selle abi ära teeninud . </s> <s> On sellekohast kirjandust , ametkondlikuks tarbimiseks , Julia Ivanovna tutvub sellega kõigepealt , ja edaspidi teised ka , meie kõik , tuvikesed - see on ju kogu naissoo mure ja kohus ! </s> <s> Sellega kuulutan lahtise parteikoosoleku lõppenuks . ” </s> </p>
<p> <s> Ja nii jääbki . </s> <s> Tädi Juulist peab saama imetegija . </s> </p>
<p> <s> ma olin siis viiskümmend viis kui praegust mõtlen siis pool elu seisis alles ees aga nad arvasid vist mis naine mina enam olen mis tundeid vai mõtteid vai naiseigatsusi vai naiseväärikust mul olla võiks </s> </p>
<p> <s> kui ma ometi sedagi ei teadnud kas olen lesk vai mitte veel </s> </p>
<p> <s> Madde laskis ühtsoodu kui vokk . </s> </p>
<p> <s> “ 16 . aprill . </s> <s> Kõigile märtsikuu ja aprilli sünnipäevalastele toodi tulp ja tükk torti . </s> <s> Friidet külastasid täditütred Hiiult . </s> <s> Need tõid tervele toale nii palju külakosti , et sõime kõhud haigeks . </s> <s> Ei ole harjunud loomuliku toiduga . </s> <s> 17. aprill . </s> <s> Õhtul ja öösel Friide sõimas ja karjus , kuni sai endale astmaatilised hood . </s> <s> Temast on raske aru saada , millal on tõsi , millal teesklus . </s> <s> Tihti üritab ka minu kallal , kuid vaikin ja ta ei saa vedu . </s> <s> Paistab , et ka see ei meeldi talle . </s> <s> Päris polkovniku lesk . ” </s> </p>
<p> <s> “ Vahepeal paistis , et meie Elmirakene on päris mõistlik , aga nüid keeras jälle ära . </s> <s> Palju seda jama tal veel on ? ” küsis Friide . “ Ära hakkab tüütama , üks ja seesama . ” </s> </p>
<p> <s> “ Pool kausta . </s> <s> Eks tänaseni välja . ” </s> </p>
<p> <s> “ Kui elu ära ei tüüta , miks peaks siis selle kirjapanu tüütama , ” ütles tema . </s> </p>
<p> <s> “ Sina ka veel , tegele oma asjadega ! ” porises Friide . “ Loe säält kevade poolt ! ” </s> </p>
<p> <s> Ja Madde luges . </s> </p>
<p> <s> “ 13 . mai . </s> <s> Öösel ei lasknud sääsk magada . </s> <s> Hommikul taheti aknale võrk ette panna , aga Friide ei lubanud , et siis aken seisabki pärani . </s> <s> Päris rahutu osakonna haige . </s> <s> Ütles sanitarile ropusti . </s> <s> Üldse siinsed elanikud palju ropendavad , et on läila . </s> <s> 14. mai . </s> <s> Täna on Luule sünnipäev . </s> <s> Mõttes õnnitlesin teda , kuid kaarti ei saatnud . </s> <s> Milleks ! </s> <s> Olen välja tõugatud . </s> <s> Väga rahutu öö . </s> <s> Vastastoas lamas üks verise peaga hommikuni . </s> <s> Koridoris hulkus öö läbi purjus mees , ei osanud välja minna . </s> <s> Üks oli WC-s kinni , prõmmis nii et maja kajas . </s> <s> Friide süüdistab kõiki , et need ootavad tema surma . ” </s> </p>
<p> <s> rõõmustav öö kui kord inglite ulgad taevast tõid aulisi sõnumeid meil kõlagu kõikjal nüid kiituse ääled Jumalal tänu ja au igavest õnnistatud jõulupühi soovib Minna ilmad on nii pahad mul kõik kohad aiged aga mis sest kurtmisest kasu MINNA </s> </p>
<p> <s> “ 31 . mai . </s> <s> Täna on Rene sünnipäev . </s> <s> Esimest korda jäi talle kaart saatmata . </s> <s> On meeles küll , aga lihtsalt ei ole inimese tunnet . </s> <s> Olen kõigi poolt ära visatud rämps , kellelt ei ole midagi saada . </s> <s> Nüüd on mu kodu siis lõplikult likvideeritud . </s> <s> Mind ei ole ammu enam keegi külastanud . </s> <s> Pole midagi lugeda , see piinab . </s> <s> Friide ütleb , mina olevat päris loll , sest loen ja kuulan päevauudiseid . </s> <s> Olen väsinud ja tunnen jälkust . </s> <s> 1. juuni . </s> <s> 85-ndas toas on Siina halvatud . </s> <s> Arst ainult vaatas ta peale ja ütles , et varsti sureb . </s> <s> Nüüd olevat ta kaks päeva söömata-joomata . </s> <s> 2. juuni . </s> <s> Siina suri kell 10.20. </s> <s> Tema asjade koristamisega oldi väga kiire , kuid lõune ajal oli laip veel vannitoas . </s> <s> Öösel oli kartseris kisa , seekord eesti keeles . ” </s> </p>
<p> <s> “ Kas mõtlete terve päeva ennast võõra pihtimusega lõbustada ? </s> <s> Mina igatahes lähen ära välja värske õhu kätte , ” ütles tema ja asutas minekut . </s> </p>
<p> <s> “ Siis pead küll väga kaugesse minema , oovis on aututossu paksult , saad jaoperast ingata , ” ütles Friide ja sättis ennast voodis mugavamaks . </s> </p>
<p> <s> Ta pani ukse väljastpoolt kinni . </s> </p>
<p> <s> ullud mis ullud ela siis nisukestega </s> </p>
<p> <s> ( Tädi Juuli ei tea arvatagi , et juba nädala pärast tunneb ta nende järele lõikavat igatsust , kui allkorrusel kesk võõraid hädaldavaid olendeid lesib . </s> <s> Nad käivad teda vahetevahel vaatamas ja üksüheteise peale kaebamas . </s> <s> Kolmekesi koos nurisevad nad uue kaaslase üle , selles on nad kangesti ühel meelel . ) </s> </p>
<p> <s> Koridoris oli pilt endine . </s> <s> Eidekesed istusid murelikult reas nagu hallrästad traadil enne teele asumist . </s> <s> Neil oli kaks kätt süles või koguni põlle all . </s> <s> Miks neil põll ees on , kes seda teab , asja ette see ei lähe , võib-olla siis toreduse pärast . </s> </p>
<p> <s> kui mõisarahvas jaanitulele kogunes olid naistel ikke käed põlle all nagu juustniku emandal ja köögimamslil ja aedniku proual sellega andsid nad justku märku et praegust pole käed tööd täis </s> </p>
<p> <s> mõisaprouad seisid enamasti käsipuusakil eks nemad võta maailmas ka rohkem ruumi ja nõnda nägid nad välja nagu innaline kahe sangaga tsukrutoos </s> </p>
<p> <s> taluperenaised nõjatasid vastu kasetüve vai kuhugilegi ja seisid käed rinnal vaheliti see oli nende jõudeoleku märk </s> </p>
<p> <s> kudas mina sääl seisin mitte ei mäleta nii palju asju läheb meelest pää on kui auguline kartulakorv ja nüid on nad kõik surnud ainult mina olen veel ajast üle jäänd nagu seest pehkind valge klaar </s> </p>
<p> <s> kes oma perest viimseks järgi jääb see elab veel kaua </s> </p>
<p> <s> Valge klaar on mamma puu , seisab just tagakambri akna all . </s> <s> Kui mamma ja papa sängis üle pää vaatavad , siis näevad nad uibuokste liikumist . </s> <s> Papa ei luba valgeid klaare maha raputada , enne kui need täiesti jahused on . </s> <s> Kui ise kukuvad , siis on isevahe , siis tohib üles korjata . </s> </p>
<p> <s> Neile - talle ja Mariele ei meeldi jahused klaarid . </s> <s> Nad käivad varsti pääle jaani maiustamas , ronivad kaksitraksi puusse ja nopivad suuremaid paiseid endale põue . </s> <s> Siis katsuvad , kuidas alla saavad ja aganiku taga vaargapuhmaste vahel pargivad neid südame põksudes nahka . </s> <s> Mõnel on alles roheline mekk , aga ega siis ära ei viska , nad kiidavad teisele , et küll on ääd sahvtised klaarid juba . </s> </p>
<p> <s> Ei teagi , mis on maitsvam , kas vargusi võetud õunapabul või võtmise risk . </s> <s> Juhtub papa pääle , kärgib kui pikken - urjoh , paskrästad mamma puus , kus soolapüss ! </s> <s> Satub mamma ise jaole , võib tuttida saada , et tüdrekud rikuvad kõhtusid , vaata et tuleb neid veel vasta ööd rattile panna ja pidalisse vedada . </s> </p>
<p> <s> Tema näeb seekord tagakambris midagi niisugust , mida tema meelest Marie küll näha ei tohi , olgu ta päälegi vanem ja targem . </s> <s> Õnn et Marie ei uskunud nii kõrgesse ronida . </s> <s> Tema ei tea , misasi see on , aga ta tunneb , et lõpmata sündsuseta ja põhjata kole . </s> </p>
<p> <s> Kui papa teda nüüd läbi akna märkab ! </s> </p>
<p> <s> “ Papa tuleb ! ” sosistab tema hädaga ja libiseb tüve pidi alla , nii et kõhunahk marraskil . </s> <s> Ime küll , Marie on juba maas ja punub vaargate poole . </s> </p>
<p> <s> “ Nad läksid ju ammu juba magama , ” hingeldab Marie , kui hädaohust väljas . </s> </p>
<p> <s> “ Ise nägin , tõusis üles , läks ukse poole ! ” ütleb tema ja palub Jeesukeselt valet andeks . </s> </p>
<p> <s> “ Vast läheb asjale . </s> <s> Vaatame , kas läheb , ” ütleb Marie . “ Siis lipsame vahepääl tuppa . ” </s> </p>
<p> <s> Nad ootavad kaua , papat muidugi ei tule . </s> </p>
<p> <s> “ Joogiäda , ta läks kööki jooma , ” arvab Marie . “ Katsume päälegi ära tuppa minna , kaua ta ikke sääl joob . ” </s> </p>
<p> <s> Sellega jääbki . </s> <s> Nad peidavad õunapunnid haopinusse tagavaraks , täna ei meki need mitte . </s> </p>
<p> <s> Nad kobivad eeskambris vaikselt asemele . </s> <s> Marie hakkab varsti magaja moodi hingama , ent tema ei saa sõba silmale . </s> <s> Mismoodi ta nüüd hommikul papale ja mammale otsa vaatab ? ! </s> </p>
<p> <s> Teeks nii , et ei vaatagi , otsustab ta lõpuks , paneb käed kokku , loeb õhtupalve , tunneb keha vajumist kergusse ja pehmusse . </s> </p>
<p> <s> Allkorrusel oli tühja voodiga toa uks endiselt laadakil. Ta ei tahtnud küll sinnapoole vaadata , ent vaatas ikka , pilt oli pelutav ja paeluv nagu mõni lapsele keelatud kaev . </s> <s> Ega seal midagi uudist olnud , paistis kaheksa täis voodit ja kaheksas voodis magati nagu surmaund . </s> </p>
<p> <s> inimene on vahest justku loom eidab asemele kui alvad ajad tulevad mõtleb et magab talveune ära kui ülesse ärkab on kõik ümber muudetud niiviisi ei pea ise enda ääks midagi tegema maga vaid kuni sülle kukub vai teised ära teevad </s> </p>
<p> <s> Rattad on reialusest välja aetud ja kõrb mära ette rakendatud . </s> <s> Papa tõstab teda , unist , üles ja sätib heinakotile istuma , nii kõrgesse , et hirm alla vaadata . </s> </p>
<p> <s> “ Pane selg kõvaste vasta papat ja oia redelist kinni , näed nii , siis pole äda kedagi , ” õpetab mamma ja näitab , kuidas sõidul vankriraamist kinni hoitakse . </s> </p>
<p> <s> “ Vahi , et sa keelt ambide vahele ei jäta , kui mära munakivel traavi laseb , ” õpetab Volli , endal karjavits peos . </s> <s> Volli hoolealused võib hingeauru sammaste järgi üle lugeda , kui need ammudes ja inisedes karjaaia värati all ootavad . </s> </p>
<p> <s> Marie õpetaks ka midagi , aga Marie on eeskambris kummuli aseme pääl ja tönnib suure häälega . </s> <s> Marie jääb õhtuse jonnimise trahviks kodu , aga tema sõidab ! </s> </p>
<p> <s> Volli jääb karjapäeva pärast kodu , aga tema sõidab ! </s> </p>
<p> <s> Ta pole veel ilmaki nii kaugesse saanud ja veel ilma mammata . </s> <s> Ta pole ilmaski papa selja taga istunud nii kõrges rattil muhkliku heinakoti pääl , mis justkui kallutaks iga hetk teda alla rattaroopa kõrvale maha , ja mis veel siis saab , kui munakivitee kätte jõuab ! </s> </p>
<p> <s> Tal on esiotsa palju tegemist vankriredelist hoidmisega ning keele ja hammaste valvamisega . </s> <s> Ei ta usu palju ringi vahtida ega papalt pärida , mis kohad need kõik on . </s> <s> Tasapisi ta harineb , asi pole kuigi hull , teised sõidavad ka , näe vastu tuleb hall hobu , kolm last pära pääl ja neil on õige naerused näod . </s> <s> Nad vahivad üksühteteist vastastikku , kuni vankripärad nii palju kaugenevad , et kolm last ära kaovad sinnapoole , kust tema just tuli . </s> </p>
<p> <s> Uni läheb ka üle ja hommikurõskus annab järele , nii et ta võib vati hõlmad kurgu alt lahti päästa ja suurräti õlgadelt alla lasta . </s> <s> Nüüd käändub pää paremini ja vankergi vurab ühtlasemalt , sest ollakse jõudnud suurteele . </s> </p>
<p> <s> Ta imeb endasse varahommiku muutlikku ilu ja otsustab enam mitte kunagi hommikuid maha magada . </s> <s> Esimest korda märkab ta , kui kaunis on tema ümber kõik see , mida ta harilikuks on pidanud . </s> <s> Suurest rõõmust hakkab ta laulujoru ajama , aga vankri põrumine moonutab tema avala aa-aaa-aa mingiks naljakaks ak-ak-akiks . </s> </p>
<p> <s> Papagi naerab seepääle . </s> </p>
<p> <s> ( Tädi Juuli mäletab kõrrepõldude kullendust , teetolmu kirbet lõhna , üle lendava kureparve igatsevat häält oma esimeselt sõidult hoopis selgemini kui mitu kuud kestnud reisi Kubanimaale : sealt on meelde sööbinud unenäoline teekonna lõppematuse tunne , sekeldused , vargused , seisakud , äpardused ja hirm prouade Hildegardi süveneva meelehaiguse pärast . ) </s> </p>
<p> <s> Vanadekodu välisuks käis raskelt . </s> </p>
<p> <s> Kohe lõi talle vastu selline soojuse , lõhnade , valguse küllus , et võttis jalgadel kõikuma . </s> </p>
<p> <s> misuke narr on inimene kükitab karjakaupa aisutunnelis ega usu Jumala päikse kätte tulla </s> </p>
<p> <s> Ta mällu kerkis lemmiklaul Goethelt . </s> <s> Ta hakkas poolpominal meenutama - </s> </p>
<p> <gap rend="võõrkeelne_tekst"/> </p>
<p> <s> Luuletuse ülevoolav valgusrõõm tuli talle selgesti ette , aga sõnadesse ei püüdnud ta rohkem kui kaht ainumast salmi , ometi oli neid rohkem , rohkem , terve vasem lehekülg ja poolde teise lehekülge . </s> </p>
<p> <s> pää nagu vana auguline veepang ei pea kinni kudas see laul eesti keelde ümberpandult on </s> </p>
<p> <s> ja igas rindas on laul ja lõõm oh maa oh päike oh õnn oh rõõm </s> </p>
<p> <s> viimane salm kas oli nii vai kudagi teiste mine võta kinni aga umbes nii ta oli </s> </p>
<p> <s> Eestikeelset Goethet tal ei olegi , seda laenas ta raamatukogust , kui ükskord Eestisse tagasi sai . </s> <s> Kubanimaal oli ta hoidnud muhu vaiba varjus veel teistki elutähtsat raamatut . </s> <s> Selle oli ristiema leeripäevaks kinkinud . </s> </p>
<p> <s> Ilus raamat , gooti kirjas ja kallilt köidetud , nii et esiotsa ei olnud ta uskunud seda tarvitada . “ Dichtergrüsse . </s> <s> Neue deutsche Lyrik . ” Trükitud Leipzigis 1870 , kakskümmend aastat enne tema sündimist , see aastaarv jäi hõlpsasti meelde . </s> </p>
<p> <s> Ta tundis kiusatust tuppa minna ja kirsipunane kuldmustriga köide kapist kätte otsida . </s> <s> Ta pööras juba minekule , aga koridori lõhnad tundusid pärast vaba õhu sõõmu nii pelutavad , et see nõu katki jäi . </s> </p>
<p> <s> ( Dichtergrüsse't jõuab tädi Juuli kuude kaupa lehitseda seal , allkorrusel vangis . </s> <s> Selleks peab ta silmad seina poole pöörama ja varandust oma kõhna kehaga varjama , et teisest voodist teda va saksikuks mõisaprouaks ei sõimataks . ) </s> </p>
<p> <s> Ta pani ise ka imeks , millest see juubeldav rõõm . </s> <s> Vanadekodu räämas aiast aina leidis ta silm lopsakaid õisi ja läikivaid , kastest pestud rammusrohelisi lehti , närbunut ja koltunut ei pannud ta nagu tähele . </s> </p>
<p> <s> kõik õitseb nii täielt ja umbrohi ka eks neilgi ole oma koht päikse all ei minu käsi tõuse neid ukkama ükssama päike paistab õigete ja ülekohtuste pääle kas umbrohi on ülekohtune võib-olla on seda lillepuhmas kui võõras </s> </p>
<p> <s> õde-perenaine käskis enne puhkusele minekut memmekesed kui vahest aias kõnnite siis siblige natuke lillepeendras näpuviluks see teeb ää söögiisu ja aeg ka läheb jõudsam aga ei mina akka siin ilus niigi </s> </p>
<p> <s> Istus ta südasuviselt kustunud sirelite vahele . </s> <s> Leeklilled ja astrid ja päevakübarad ja lõvilõuad ja üliõpilased ja pruudisõled hüüdsid igaüks oma värvikeeles , nad naersid laginal nagu omapead jäetud lapsed . </s> <s> Üks täidlane tädi karuohakas troonis kõige kõrgemal , kuid temagi ei tundunud karune . </s> <s> Või mine tea , kui katsuma tükid . </s> </p>
<p> <s> uvitav kas lilled ka nüsivad ja tõuklevad omakeskis ning vahivad viltu üksüheteise pääle nad paistavad küll nii süütult õnnelikud ning küünitavad päid käsistikku kas neid teise lõhn ei äiri </s> </p>
<p> <s> nüid vist Krasnodaris Krasnaja uulitsa pargis õitsevad kannad punased lõunemaa lilled nemad on uhked ja üksildased igaüks teisest toredam nagu mõned õukondlased </s> </p>
<p> <s> kas Zoja aual on ka lillekest ma olen küll Ruudil lasnud Raja kätte raha saata minu mööbli müügist peaks tal raha ivake järel olema eks nad istuta ka sääl aga kesse valamas käib ei saa tahta et teine nagu tööks võtab </s> </p>
<p> <s> Krasnodari kalmistule lähed nagu skulptuuriaeda . </s> <s> Elusuuruses ja suuremaid kujusid sigib sinna tihkemalt kui elupuid Ülejõele Peetri kalmuaeda . </s> <s> Väärikas krasnodarlane on nõus aastast aastasse kopikaid lugema , et ükskord väärikalt maetud saada . </s> <s> Eluasemed on kasinad , poed kaubast tühjad , töökoht kohtleb sind kui mutrikest , ning kogu saamata jäänud au ja hiilgus paisatakse vaese koolnu augu pääle . </s> </p>
<p> <s> Üsna Zoja lähedal kõrgub üks imetu memoriaal . </s> <s> Sel on tubli saali suuru mustast marmorist põrand , kolm vägevat musta marmorseina , millesse on raiutud stseenid kadunukese elust . </s> <s> Omanik olevat olnud linna kõige vaesem , kõige tasasem , kõige alandlikum mehike , keegi mustavuhti luukaarikas , kes ei olevat ihnanud poegi koolitadagi , ometi lasknud sellesinatse ausammastiku juba eluajal valmis meisterdada . </s> </p>
<p> <s> Aastakümneid nähtud teda kalmuaias kiiamas , ja mis ta kellegi platsil iganes silmatorkavat näinud , selle omagi rahupaigale tellinud . </s> <s> Skulptorite ja kiviraidurite juures olnud see vanatoi kõrges hinnas , ehkki vahetanud neid sagedamini kui alussärki . </s> <s> Peamiselt nemad olnudki vanameest hauda laskmas , et näha , mis nende kätetööst on pärast tarvitusele võttu saanud ja kas veel on midagi lisada , aga võib ka olla , et lootusest pärijatelt pisutki kätte saada . </s> </p>
<p> <s> Vaevalt et kedagi nähakse sääl mustas ilma laeta saalis pomikat pidamas . </s> <s> Seni on kolmejalgne lonkav laud vana pleekinud vakstutükiga olnud toitudest ja viinapudelitest ühtviisi tühi mistahes kirikupühal . </s> </p>
<p> <s> Võõrad marmorkujud piiravad Zojat neljast küljest , seisavad kui mustad ja valged malendid ridastikku ja diagonaalis , nii kaugele kui silm küünib . </s> <s> Zoja puhkab sääl nende vahel , päitsis kivisammas , mis on madal ja hall nagu sügistaevas Eestimaal , mida Zojakesele polnud antud näha . </s> </p>
<p> <s> Enamat tema ei suuda , ehk ei tahagi , kuigi müüs salaja oma kuldasjad ära . </s> <s> Kui Ignat sellest teada sai , ei hakanudki sõitlema , lubas jälle sõrmuse ja kaelaketi osta , kui neil elupäevi on ja majanduslikult pisut kosuvad . </s> </p>
<p> <s> Üsna pea võeti ka Ignat ära ja nüüd jääb tema palvepaigaks see kivisamba esine platsike halli koreda liiva pääl , kuhu tema põlved vajutavad kivikõva lohu , nõnda et see igavesti näha peaks olema . </s> </p>
<p> <s> ( Tädi Juulil jääb teadmata , et Polina Urõsantovna on kõigil karmilt keelanud Julia Ivanovnale kirjutada Krasnodari linnavalitsuse otsusest vanale täis maetud surnuaiale buldooser peale lasta ja sinna eesrindlik kaubamaja ja parkimisplats rajada . </s> <s> Mõelge ise , mis juhtub meie tjotja Julitškaga , kui ta teada saab , et hauaplatsidesse hakatakse betoonvaiu sisse rammima , hoiatas Polina Urõsantovna . </s> <s> Just see keeld oli põhjuseks , miks kirjad Krasnodarist ära jäävad ja postkaartidega asendatakse : tjotja Julitška ju pärib järelejätmatult Zojakese üle , nagu aimaks midagi . ) </s> </p>
<p> <s> Liblikas lendas peenrasse , leinaliblikas , lendles ja lehvis moodi läinud narmasastrite kohal , võib-olla olid need temale veel tundmatud , laskus päevakübarale , avas ja sulges tiibu , avas ja sulges kui lehvikut , küütles ja säras ise ka päevakübara värvides , mustjaspruun ja kollane , siid ja samet . </s> <s> Miks on ta leinaliblikas , on siis lein nii kerge , nii kaunis ? </s> </p>
<p> <s> Zoja kääbas on alles kõrge ja muldne , üleni paberlilledes , mis matuselised kokku toonud , talv oma külmade ja suladega pole veel tulnud ega neid määndanud . </s> <s> Tema lamab kummuli , käed üle kääpa heidetud . </s> <s> Ta ei nuta , pisarad on lõppenud , ta ei kaeba , süda on tühi , ta ei mõtle , veri seisab . </s> <s> Ta lihtsalt on . </s> <s> Tahaks jäädagi nii , imbuda maasse nagu vihm , nagu sulavesi . </s> </p>
<p> <s> Hommik oli , kui ta tuli , tuli korraks , enne tööle minekut südant vaigistama , nüüd on tunnid läinud , palju tunde , kui palju just , kes neid mõõdab . </s> </p>
<p> <s> Miski puudutab tema sõrmi . </s> <s> Need on tuimad ega anna liikuda . </s> <s> Ta liigutab neid siiski , püüab liigutada . </s> <s> Miski pehme puudutab jälle , pehme nagu unenägu , pehme nagu unustus . </s> <s> Ta tõstab pääd , kaelasooned on kanged , ta püüab pääd tõsta . </s> <s> Pää tõuseb tasahaaval , pingutusega . </s> <s> Keegi vaatab talle otse silma , otse silmapõhjadesse , ja sel keegil on mustad teravad nööpsilmad . </s> </p>
<p> <s> Tsik-tsikk ! ütleb keegi ja viskab koheva saba vuhvaki ! teise külge . </s> <s> Tsik-tsikk ! </s> </p>
<p> <s> Orav ! imestab tema ja soe veri vuhvab südamesse . </s> <s> Ta mõtleb jälle , ta tunneb jälle . </s> </p>
<p> <s> Tsik-tsikk ! ütleb orav ja ronib krabinal üles pöögi otsa nagu Eestimaal mändi . </s> <s> Tema saadab hingelooma silmadega , pilk puutub rohelisi oksi , pilk tõuseb orava kannul kõrgemale , latvadesse , leiab pilvitu sinise taeva . </s> </p>
<p> <s> Kalmuaiaski on elu , märkab tema . </s> <s> Kõik ei olegi marmorist ja paberist , kõik ei ole tardunud . </s> <s> Hommik oli siis , kui ta tuli , ja nüüd on õhtu , märkab tema . </s> </p>
<p> <s> Ta ajab end püsti ja tuigub tagasi vaatamata marmormetsa päätänavale . </s> </p>
<p> <s> Jeesus läkitas tookord orava mind äratama olen mõistmata olnud ja tänamata ega taiband et Zoja on ette saadetud mitte kadund </s> </p>
<p> <s> ära saab võtta seda kes on aga seda kes olnud ei saa ära võtta </s> </p>
<p> <s> Leinaliblikas oli sedaaegu läinud , nüüd lehvis peenra kohal päevapaabusilm , tema lemmik . </s> <s> Kui tal Tähtveres tükk ühisaeda oli , hoidis ta ikka mõnd nõgese puhmast tara veeres , et päevapaabusilmal oleks leida , kui tulema juhtub . </s> <s> Proua Alla ka ei puutunud võõrast umbrohtu , ehkki käis sealt mööda oma maalapile ja Alla sõrmed pidid sügelema , kui märkas nõgesevartelt kimbukaupa rippuvaid rohekashalle ussikesi . </s> <s> Võib-olla ta teadis , et õgijast röövikust peab saama pärast nukkumist uhke tiivuline paabuliblikas . </s> <s> Nii nagu lihalikust inimesest saab vaimne olend . </s> </p>
<p> <s> kas nood rohekatäpilised röövikud kohkuvad samuti kui tuleb aeg sarkovaagi eita vai on nad kindlad oma moondes loodus on tark aga inimene justku ei olekski loodus </s> </p>
<p> <s> kas paabusilm tuli mulle midagi teatama vai kuulub tänase ilusa päeva juurde nagu kuldnööp pluuse rinnaesisele </s> </p>
<p> <s> Ta tõusis jalgu sirutama , et veri käima läheks . </s> <s> Nüüd märkas ta , et on tuhvlitega õue tulnud . </s> </p>
<p> <s> tühja kah kuiv ja soe </s> </p>
<p> <s> Ta jäi vahtima tuules kergelt kiikuvat tiigerliiliapead ja pani tähele kirju õielehe pudenemist . </s> <s> Talle tuli silme ette üks vasempoolne raamatulehekülg , kus all ääres on Heine luuletus , kaks salmi pikk - </s> </p>
<p> <gap rend="võõrkeelne_tekst"/> </p>
<p> <s> just nii see elus õige õigede ongi et pisarad tulevad pärast lahkumist </s> </p>
<p> <s> sa annad inimesele kätt vai lähed niisama uksest välja ega arva et oligi viimne nägemine nagu temal Ignatiga kui mees läks turgu ja jäi aarangusse </s> </p>
<p> <s> oleks talle viimselt silmagi vaadand vai midagi teele kaasa öelnud aga ei </s> </p>
<p> <s> nüid veel ullem ei suuda silme ette saada teise nägu nii armas ja oma kui Ignat oligi oleks ette teadnud oleks easte vaadand ja igaveseks meelde vajutand </s> </p>
<p> <s> roheline suvesärk oli tal vist selgas kui läks IGNAT </s> </p>
<p> <s> See tuba on õige pisuke sääl Tähtveres , kolmteist ruutmeetrit . </s> <s> Ära kõik mahub - kušett ja nikkelnuppudega raudvoodi , valge päevatekk pääl , ja laud ja neli tooli ja raadiolaud ja rõivakapp . </s> <s> Kõik , mis Krasnodarist kaasa andis vedada , muist veel mõisaajast pärit . </s> <s> Millestki ei tunne puudust . </s> <s> Muhu vaip on seinal , selle taga nišši ei ole , aga pole tarviski , ta on nüüd ju kodus ja proua Alla ei ole säärane , et raamatuid varjama peaks , proua Allal endal on ka igasugust , ja Eestis polegi kombeks koputamata tulla . </s> </p>
<p> <s> Päätähtis on Zoja pilt , elusuuru pilt laias puuraamis , klaas pääl . </s> <s> Viimane pilt Zojast , kui tüdruk on kuusteist aastat vana . </s> <s> Talle nagu anti , et tuleb fotograafi juurde minna , pärast oli hää suurendada , sest vaevalt kuu minnes oli pääpõlendik Zojakese kaasa viinud . </s> <s> Igavesti jääb see tüdruk kuueteistaastaseks . </s> </p>
<p> <s> Ilus tüdruk , pehmed õrnad juuksed , julge silmavaade , vormikas suu , mis nagu hoiaks naeratust tagasi ja ei hoiaks ka . </s> <s> Mona Lisa . </s> <s> Ja selline aja auku . </s> </p>
<p> <s> Zoja pilt on esimene asi , mille ta hobusekoormast kõige päält maha tõstab , kui Toome-korterisse kolib . </s> <s> Õieti on see Marie korter , kus Marie enne surma elas . </s> <s> Kõik tema asjad mahuvad siin täpselt samas korras nagu Tähtvere-korteris , ainult rõivakapp tuleb panna vastu seina küljega , et kööginurk tekiks . </s> <s> Tähtveres oli ühisköök ja ühisvannituba , siin tuleb vesigi tuua teiselt korruselt üles ärklisse ja must vesi alla viia ja kemmerg on ka all . </s> <s> Ning tema on kaheksakümne viie . </s> </p>
<p> <s> See on üks mis paha asi , aga muidu jälle oled omaette ja aknast on kõrge vaade Toome puudele , mis pole ilmaski igav vaadata , iga päev isesugune . </s> <s> Aken meeldis talle Marie juures käies kõikse rohkem . </s> <s> Ainult see kemmerg - asjal katsus ta alati kodus enne ära käia , sest pelgas ühe jalaga prostituuti ja tema kundesid . </s> <s> Nüüd on need omad majanaabrid ja tuleb leppida . </s> </p>
<p> <s> Zoja pilt on esimene , mille ta Ruudil laseb Toome-kodus kohale panna . </s> <s> Täpne paik on varem valmis mõeldud - juba õe elades märkas ta , et hommikupäike elustab ühte teatud seinalapikest , Mariel oli sääl kummutil pisike perekonnapilt , ja nüüd sobib see paik Zojale , sest Zoja on hommikulaps . </s> </p>
<p> <s> siin vanadekodus ongi Zoja pildist kõikse suurem puudus oma asju ei lubata ühegil kaasa võtta ärritab teisi ja tekitab ebavõrdsust </s> </p>
<p> <s> omasid pesutükke kuidagiviisi veel sallitakse kui ma kindlaks jäin et ei mina taha ei tea kelle asju ihu ligi panna mis siis et pesust tulnud ühine pesuvesi </s> </p>
<p> <s> minul on kõik nõelutud ja nööbid ees kroonuvärkidel ei ole </s> </p>
<p> <s> nüid ütleb Ruudi et Zoja pilt seisab neil kindlalt kodus kapi taga nurkas ega ta säält kuskile kao võib-olla muidu ütleb nii võib-olla oopis ära visand keegi neist pole Zojat näind ja mis sa võõrast surnust oolid mis siis et oma õetütar vai täditütar </s> </p>
<p> <s> kui järgi mõelda siis ma ise ka mäletan Zoja pilti paremini kui Zojat ennast nii palju aastaid kõigest sellest kudas on see ometi võimalik et oma last ja oma meest ei mäleta et mäletad mälestust </s> </p>
<p> <s> äbene silmad pääst </s> </p>
<p> <s> Mis kahtlane asi seal liikus jasmiinipuhmaste taga , hall ja küürus ? </s> <s> Kassiks kõrge nagu . </s> <s> Ja pomises omakeskis : oh sa mu väikseke , oh sa mu väikseke ? </s> </p>
<p> <s> Ta lükkas oksad näo eest kõrvale ja seisis silmitsi Gerdaga . </s> <s> Ta vaatas hämmastuses , kuidas kiiresti üle näo leviv umbusklik ilme surus naeratuse Gerda vasemast näopoolest paremasse ja sealt üle põse olematusse , ja see oli nagu vaataks kuuvarjutust . </s> </p>
<p> <s> Ta taipas ühtäkki . </s> </p>
<p> <s> “ Ära karda , Gerda , see olen mina , tädi Juuli ! ” </s> </p>
<p> <s> “ Ei anna ! ” karjatas Gerda ja lükkas midagi selja taha peitu . </s> <s> Tema täiskuunäol vaheldus hirm , põlgus , kangekaelsus , trots , viha , hulljulgus nagu varjude mäng . </s> </p>
<p> <s> “ Ega ma võtagi , ma tean küll , see on su lapsuke , ” vaigistas tema . </s> </p>
<p> <s> “ Ei näita ! </s> <s> Mine ära , ma tunnen sind , alatu , ma tean , ma tean , sa oled Valve , sa oled minu mehe lits ja tulid minu last tahtma , sest ise sa , näru , ei saa ! </s> <s> Mine ära-aa , mine ära-aa , või ma kutsun miilitsa-aa ! ” </s> </p>
<p> <s> Ja Gerda heitis nuku pisikesse vankrisse ning kihutas raginal läbi puhmaste , otsenuhti üle lilleklumbi . </s> </p>
<p> <s> Pidi küll jõudu olema sel kuhtunud naisel , nukuvanker ei takerdunudki eriti , keris vaid kõrged lillevarred rataste ümber , tõmbas need maast lahti ning viis minekut . </s> </p>
<p> <s> Tal oli kahju , nagu oleks ta peletanud pesapaigalt lindu . </s> </p>
<p> <s> see on üks mis kole asi et siin kuskilgi ei ole kohta üksi olla ikka tallad kellegile pääle vai astutakse sulle endale inge </s> </p>
<p> <s> Arst küürib kraani all käsi . </s> <s> Peaks vesi mitte otsa lõppema , mõtleb tema . </s> </p>
<p> <s> See on meesarst , ebamäärases vanuses , ent mitte küllalt vana . </s> <s> Tema on ristseliti külmal laual , operatsioonisärgike üle naba keritud , ta hambad plaksuvad kuuldavalt . </s> </p>
<p> <s> “ Kas olete põhjalikult järele mõtelnud , noorik ? ” küsib arst tema poole vaatamata . </s> <s> Arst kratsib harjakesega oma niigi puhtaid küünealuseid . </s> <s> Õde sorteerib instrumente , kummikindad käes , õde ei ütle silpigi ega tõsta pilku tema alastuse poole . </s> </p>
<p> <s> “ Olen , ” kugistab tema kuidagiviisi , hoides lõuavärinat tagasi . </s> </p>
<p> <s> “ See on patt , noorik , ja kuritegu pääle selle , ” ütleb arst oma rahulikul moel . </s> <s> Arst ei noomi , vaid nendib tõsiasja . </s> </p>
<p> <s> “ Tean , ” ütleb tema ja kohkub - äkki nüüd veel , viimasel silmapilgul lüüakse kõhklema ja ta peab ilmale tooma selle , kellest südamevaevas juba loobunud . </s> </p>
<p> <s> “ Ma olen liiga vana , ” ütleb ta seletuseks . </s> </p>
<p> <s> “ Kulla noorik , selle üle otsustab loodus . </s> <s> Liiga vanad ei saa lapsi , ” kostab arst . </s> <s> Ka arst räägib vene keelt aktsendiga , selles mõttes on nad võrdsed . </s> </p>
<p> <s> “ Mul üks tilluke tüdruk juba on . </s> <s> Ja ma olen vana ja väsinud . </s> <s> Ja ma olen sisserändaja , neil pole teadupärast kellelgi kahte last . </s> <s> Ja ma ei tea , mis minust saab . ” </s> </p>
<p> <s> “ Me keegi ei tea , mis meist saab , ” ütleb doktor . “ Kas abikaasaga nõu pidasite ? ” </s> </p>
<p> <s> “ Jah . ” </s> </p>
<p> <s> Ta jätab targu ütlemata , et Ignat oli vastu . </s> <s> Aga Ignat lepib . </s> </p>
<p> <s> “ Kas sõbrannadega nõu pidasite ? ” küsib arst ja keerab veekraani kinni . </s> <s> Nüüd vaatab arst temale otsa . </s> </p>
<p> <s> “ Seltsimees doktor , sõbraanadega ei arutata sääraseid asju . </s> <s> Mul pole ju sellest mingit kasu , kui teie istuma lähete , ” ütleb tema ja lõug ei võdisegi nii väga . </s> <s> Ta peab vapper olema ! </s> </p>
<p> <s> “ Ma näen , et olete arukas noorik . </s> <s> Lepime siis kokku , et teil on neerud rängalt haiged . </s> <s> Kas jäi meelde - neerud . ” </s> </p>
<p> <s> Õde lükkab rataste kriginal lähemale käru , kus kaks korrusetäit tange , nõelu , süstlaid , orasid , näpitsaid , pintsette . </s> </p>
<p> <s> Kas neid kõiki kavatsetakse tema kallal tarvitada ? </s> </p>
<p> <s> Ta suleb õuduses silmad . </s> <s> IGNAT . </s> </p>
<p> <s> Ta märkas , et ta oligi silmad õuduses kinni pitsitanud - nüüd , pool sajandit hiljem . </s> <s> Ta raputas end , nagu peletaks halba unenägu . </s> <s> Mälupilt kustus , et kunagi tagasi tulla . </s> <s> Seda oligi aastate jooksul narmendamiseni vaadatud , ent mitte siis andeks saadud . </s> </p>
<p> <s> Jälle jäävad tal riiderumbid tulemata . </s> <s> Kui kalapraadimise lõhnad öökima hakkavad ajama , siis on selge . </s> <s> Peab Ignatile ütlema . </s> </p>
<p> <s> “ Kallis Julika , usu , see oleks poiss , ” sosistab Ignat tasa-tasa , et naabrid ei kuuleks , kui nad kuulaks . “ Mul on kohe niisugune tunne . </s> <s> Jäta seekord minemata , Julika - kui saad . ” </s> </p>
<p> <s> Toas on lõunamaine pimedus , ainult voodijalutsi vasem nikkelnupp läigib kuukiires . </s> </p>
<p> <s> “ See on musta pääga ungarlane , Julika . </s> <s> Paneme talle nimeks Sandor , kui sa tahad . </s> <s> Petöfi Sandor , tead küll . ” </s> </p>
<p> <s> Ignat sõrmitseb teda lõua alt , tasakesi nagu kuukiir , Ignat üritab nudrutseda . </s> </p>
<p> <s> “ Mis rõõmu oleks veel ühel ungarlasel siin võõrsil , ” ütleb tema . “ Venekeelne poiss , kes ei tohi isamaast mitte mõteldagi . ” </s> </p>
<p> <s> “ Noh siis paneme Anton , kui sa tahad . </s> <s> Anton Hansen Tammsaare , teda sa ka ju armastad . </s> <s> Las olla tõmmut verd eestlane . ” </s> </p>
<p> <s> Kui tema ikka veel midagi ei ütle , pöörab Ignat end selili , ära , temast eemamale . </s> </p>
<p> <s> “ Minupärast olgu või Ivan . </s> <s> Ivan Bunin näiteks . </s> <s> Päätähtis on , et on , ” püüab Ignat ikka veel lepitada . </s> </p>
<p> <s> Tema pöörab pää teise sooja kaenlaalusesse ja puhkeb lohutamatult nutma . </s> </p>
<p> <s> “ Sa ei saa millestki aru , Ignat . ” </s> </p>
<p> <s> “ Räägi , ” ütleb Ignat . </s> </p>
<p> <s> “ Kui välja paistma akkab , ei julge ma üle oovigi minna . </s> <s> Kõigil on üks laps . </s> <s> See on otsata äbi , kui teine tuleb . ” </s> </p>
<p> <s> Ignat tõuseb poolistuli , nagu võiks pimedas näha . </s> </p>
<p> <s> “ Mis nad sinuga ikke teevad , need sinu sõbraanad . ” </s> </p>
<p> <s> “ Akkavad ütlema . ” </s> </p>
<p> <s> “ Mis nad siis ütlevad ? ” </s> </p>
<p> <s> “ Seda ei saa ma sulle öelda . ” </s> </p>
<p> <s> “ Mis see võiks olla , mida naine ei saa oma mehelegi öelda ? ” </s> </p>
<p> <s> “ Just oma mehele ei saagi . </s> <s> Löö või maha , mina ei saa selliseid asju suust . ” </s> </p>
<p> <s> Tema nutab teise kaenlas ja kõrvus kohisevad Fjokla sõnad , mida see veel eile ühe mehenaise kohta oli öelnud : misuke tiirane eit , kõnnib , jälle kõht ees , ei häbene oma lastki ! </s> <s> Kui saaks nõnda , et ta tuleks kuskilt , laps käekõrvas , siis ehk ei meenuks kellelegi , kuidas see saadud on , aga kui sa alles ühes tükkis oled , siis näitavad kõik näpuga , et see häbitu on mehega elanud . </s> </p>
<p> <s> Ta tahaks mehele seda naiste tunnet seletada , võib-olla pole mehed mõtelnud seesuguste asjade pääle , võib-olla nende meelest on kangesti uhke kõndida , kõht jälle ees . </s> <s> Ta teeb suugi lahti , kuid ei saa , ei suuda . </s> <s> Sõnad libisevad eest ja kui ta sõnu leiakski , oleks need vaid tühipaljad sõnad . </s> <s> Kui mees ei mõista niisama , siis ei aita sõnad ka mitte . </s> </p>
<p> <s> “ Olgu siis nii , Julika , aga vaata , et sa seda kahetsema ei peaks ! ” ütleb Ignat ja pöörab selja . </s> </p>
<p> <s> võib-olla tuli kõik sellest et me pruukisime kolmandat keelt mina ju ungarit purssisin aga Ignat ise ei osand seda suuremat ja äbenes rääkida </s> </p>
<p> <s> Ignat oli Venemaa ungarlane eesti keelt ei olnud tal mõtet õppima akatagi saksa keelt ei osand ta ültse </s> </p>
<p> <s> ega teiste kuuldes ei tohtind kogematagi akati kohe ütlema rääkige inimese moodi et teised ka aru saaks mis teil varjata ega te vassistid ole </s> </p>
<p> <s> “ Näe , tädi Juuli jalutama tulnud . </s> <s> Tubli-tubli . ” </s> </p>
<p> <s> Ta saistus vaatama , kes see veel on . </s> <s> Eks allkorruse sanitar Neena . </s> <s> Neenal oli kõblas ja prügipang ühes . </s> </p>
<p> <s> “ Kas üksi oledki ? ” küsis Neena ja pani asjad maha . </s> </p>
<p> <s> “ Friide ja Madde ei tulnd . ” </s> </p>
<p> <s> “ Imet jah , aja või pika puuga teisi , mitte ei tule toanurgast . ” </s> </p>
<p> <s> Sanitar Neena ringutas laialt päikse käes nagu unine kass , istus siis sirelite vahele pingi peale ja pani suitsu ette . </s> </p>
<p> <s> Tema ei sallinud tossutavaid naisi , oleks veel et indiaanieit piibuga , aga noor nagu Neena , kus see kõlbab ! </s> <s> Undruk ka veel üle põlvi kõrgele kistud . </s> <s> Seda ei ole viisakas vahtida . </s> </p>
<p> <s> Ta kummardas lillepeenrasse ja tõmbas mõned maltsad tuttipidi välja . </s> </p>
<p> <s> “ Issver ! ” kiljatas Neena äkki . “ Nagu tankiga üle peenra lastud ! ” </s> </p>
<p> <s> “ Oijah ! ” tegi ka tema end märkama . </s> <s> “ Ega sina siin kedagi ei näind ? ” küsis Neena . </s> </p>
<p> <s> “ Ei . ” </s> </p>
<p> <s> Tema kiskus vesiheina ja sanitar kiskus suitsu . </s> </p>
<p> <s> “ Äkki kargas Neena üles , korjas kruusateelt mõned lõvilõuapuhmad ja silmitses neid , sigaret kahe sõrme vahel tossamas . </s> </p>
<p> <s> “ Kas õige isolaatorimehed või , ” arutas Neena nagu omaette . “ Purjus inimesel lapse aru . </s> <s> Aga ma neile näitan ! ” </s> </p>
<p> <s> “ Ei usu , et nemad . </s> <s> Kus nad välja pääsevad , oleks veel , et ööse , ” tõrjus tema . </s> </p>
<p> <s> “ Mis ööse , see on praegu tehtud , taimed veel täitsa värsked ! ” </s> </p>
<p> <s> “ Vast ajas mõni suur koer kassi taga . ” </s> </p>
<p> <s> “ Kahejalgne koer , kahejalgne , seda ma ütlen ! ” kinnitas Neena , raputas tuhka lilledesse . </s> </p>
<p> <s> “ Katsume tagasi susata , ehk lähvad veel kasuma , kui easte valada , ” lepitas tema . </s> </p>
<p> <s> “ Õde-perenaine tuleb ülehomme puhkuselt tagasi , mul kästi see peenar korda teha , muidu tuleb ütlemist . </s> <s> Tee nüüd või ole , ” arutas sanitar ja võttis jälle istet vastu päikest , kergitas undrukuserva poolde kintsu , viskas jala üle põlve . </s> <s> Roosad püksid endal paistsid . </s> </p>
<p> <s> Tema kaapis lagedasse kohta augukesi , hea sore muld oli , ja katsus mõnd puhmast tagasi sätitada . </s> <s> Neena vaatas esiti pealt , aga kui sigaret otsa sai ja pakis enam teist ei olnudki , asus ka asja kallale . </s> </p>
<p> <s> Nad olid vastakuti teine teisel pool ümmargust klumpi ning ajasid usalduslikku juttu . </s> <s> Kui käed käivad , ega siis suu seepärast seisa . </s> </p>
<p> <s> “ Kas neid sinu oolealuseid ei saa ka vahel oovi tuua , ” tegi tema juttu . </s> </p>
<p> <s> “ Kuda neid saab , ei saa ju kudagi , proovitud igateviisi . </s> <s> Jalgu nad alla ei võta , sülega vahel tassime üle koridori pesuruumi , hoovi pääle ei jõua kanda , kauge , ja trepid-uksed ees . </s> <s> Ega nad taha ka , harjunud sängis , mugav . ” </s> </p>
<p> <s> “ Kui mõni ratastool oleks . ” </s> </p>
<p> <s> “ Oleks ! </s> <s> Muial maailmas ju ongi . </s> <s> Eks me kah Moskvast mõne saaks , aga ei neist ole tolku . </s> <s> Toauksest ei pääse välja , piidad on kitsad , koridorid on kah kitsad , kaks tooli ei sünni teineteisest mööda , nagu kitsed purdel , ainult kui toas , aga seal kah kaheksa-kümme voodit , pole kuigivõrd tühja platsi , ei mahu ümber pöörama . </s> <s> Ja kui saakski õuele , see ju mäekallaku peal , alla veereks meie mutikesed käkaskaela , üles ei jõuaks ennast vändata , käevarremuskleid neil ei ole ja vene toolid on rauakobakad , rasked mis hirmus . </s> <s> Tänavale jälle nendega ei lähe , pole seesuguseid kõnniteid ega suhtumisi . </s> <s> Nii et võta või jäta . ” </s> </p>
<p> <s> “ Ma olen mõelnud , mis elu nisuke on . ” </s> </p>
<p> <s> “ Ega ise ei tahaks küll , aga või me keegi teame , mis saatusel varuks . </s> <s> Muudkui ela , kuniks elu antud . ” </s> </p>
<p> <s> “ Mina küll ei lepiks sellega , et teised peavad mind kraamima . ” </s> </p>
<p> <s> “ Hoidku selle eest , aga kui see juhtuks , mis sa parata saaks . ” </s> </p>
<p> <s> “ Ma ei sööks ega jooks enam . </s> <s> Nagu Põrgupõhja Lisette . ” “ Põrgupõhja Lisette ? ” </s> </p>
<p> <s> “ Nojah , tema ka ei võtnud kuiva ega märga vastu , lamas vagaselt seenimaani kui sureski . ” </s> </p>
<p> <s> “ See on mõnest romaanist või ? ” </s> </p>
<p> <s> “ Romaanist ikke . </s> <s> Kas Neena pole lugend ? ” </s> </p>
<p> <s> “ Sihukest ei ole . ” </s> </p>
<p> <s> “ Koolis tuli sul ju lugeda . </s> <s> Tammsaare . </s> <s> Eksamilgi ehk vastata . ” </s> </p>
<p> <s> “ Ah meil oli sihuke kool . ” </s> </p>
<p> <s> “ Ega meil ka koolis eesti kirjanikke võetud . </s> <s> Meie tohtisime ainult vene keeli rääkida . </s> <s> Kolm talve olen mina koolis käind ja kõik puha vene keeli . </s> <s> Inspektor oli õpetajale öelnud , et oktoobrist aprillini unusta ära , et eestlane oled , siis pead venelane olema ja lastega vene keelt rääkima . ” </s> </p>
<p> <s> “ Siis on Juuli-tädil küll raske olnud . ” </s> </p>
<p> <s> “ Raske ? </s> <s> Ei , raske on nüid . ” </s> </p>
<p> <s> “ Nüüd raske ? </s> <s> Mis muret nüüd enam ! ” </s> </p>
<p> <s> “ Egas mure ei tee elu raskeks . </s> <s> Paljalt söö ja maga , vaat see ei ole kerge välja kannatada . ” </s> </p>
<p> <s> Neena kobas käega pluusitaskust suitsupakki , aga siis tuli meelde , et see ju tühi . </s> <s> Neena ütles : </s> </p>
<p> <s> ” Ma olen tähele pannud , kui inimeselt igapäevamured ära võtta , siis mõtleb ta endale muresid välja . </s> <s> Nagu minu hoolealused allkorral . </s> <s> Kõik on sängi vangid , kõigil oma asjakesed ööd kui päevad silma all , aga ikka aetakse vargaid taga ja muu seesugune . </s> <s> Üks kisa ja närvide raiskamine vahet pidamata . </s> <s> Rahus ei näe olla . ” </s> </p>
<p> <s> “ Inimesi ei saa sedaviisi ühte panna . </s> <s> Meil mõisa sigademajas ka ei võind ühte sulgu võõra pesakonna põrssid kokku lasta , võõras aises pahasti , teda ei sallitud , tal ei lastud suutäit rahus süia , ta jäi varsti äbarikuks . ” </s> </p>
<p> <s> “ Kas inimene on siga ? ” </s> </p>
<p> <s> “ Ullem veel . ” </s> </p>
<p> <s> “ Kui seda narritud lilleklumpi vaadata , siis näikse tädi Juulil õigus olevat . ” </s> </p>
<p> <s> “ Selle tegi üks meeleaige oolealune , kes irmu täis , ” tunnistas tema nüüd . </s> </p>
<p> <s> “ Kas nägid päält ? ” </s> </p>
<p> <s> “ Nägin päält , aga ei saand kätt ette panna . ” </s> </p>
<p> <s> “ Kes too oli ? ” </s> </p>
<p> <s> “ Oli kes oli . </s> <s> Ükskord üks , teinekord teine , nagu sanitaar Manja ütleb . ” </s> </p>
<p> <s> “ Manja ? </s> <s> Lähen vaatan , kas Manjal suitsu on . ” </s> </p>
<p> <s> “ Manja oli täna öösanitaar . ” </s> </p>
<p> <s> “ Õige küll . </s> <s> Ta on läind . </s> <s> Aga mõnel teisel ehk on . </s> <s> Istuta päälegi siin niikauakene . ” </s> </p>
<p> <s> suitsu veel tarvis kas pole täna ju küllalt saand </s> </p>
<p> <s> Ta seisab trepil , mamma suurrätt õlgadel , haistab suitsu ja väriseb . </s> <s> Taevas on viiest kohast lainetavalt punane . </s> <s> Mõisad ümberringi põlevad , juba kolmandat õhtut ja ööd . </s> <s> Käru ja Lelle ka , räägitakse . </s> <s> Lellest anti teada , et nüüd tullakse Vändra pääle , neil olla püssid ka ühes , viletsad püssid . </s> <s> Treikijad , öeldakse nende kohta . </s> <s> Tallna vabrikutöölised ja sadamast , teadis mamma ja keelas neid , et ärge te lapsekesed välja minge . </s> <s> Marie vaidles vastu , et nemad Volliga leerinud inimesed ja ise teavad , jäägu Juuli päälegi mammale seltsi , Juuli nagu leerimata tüdrek veel . </s> </p>
<p> <s> Sellega ei saanud tema nõusse jääda , kargas kõige ees välja , kus esimese lume külm ja palanguõuduse ilu teda värisema pani . </s> <s> Sääl ta nüüd seisab ja väriseb . </s> </p>
<p> <s> Äkitselt lahvatab siitsamast lähikeselt üles määratu tulesammas , kostab undamist ja praginat ning õhtusüdamest saab kuum valge päev . </s> <s> Kas tuleb õige õigede maailma lõpp vai , mõtleb tema . </s> </p>
<p> <s> “ Nüid torkasid Vana-Vändra põlema , sunnikud ! ” hüüatab Volli tema selja taga ja nügib mööda minna . </s> </p>
<p> <s> “ Lähme Vanakiriku käänapile , sääl ää julge olla ! ” paneb Marie ette ja nad pistavad jooksu , kõik kolm . </s> </p>
<p> <s> Vanakiriku on suurteeveerne küngas päris kurve pääl kõrgete kõivude all , vanasti olnud sääl esimene Vändra kirik . </s> <s> Püha koht , kõrge koht , näeb kaugesse . </s> </p>
<p> <s> Tema seisab ja vahib , silmad pärani . </s> <s> Ümber tulekahju ratsutavad kaks noortmeest ja puhuvad pasunat , üks on punases kuues ja teine sõjamundris . </s> <s> Rahvast on palju laata jooksnud , neid on nagu kusirautsikuid , kõik tassivad mõisa kraami . </s> <s> Regedele ja saanidele kerkivad koormad kui nõiaväel . </s> <s> Ei nad sääl karda tuld ega põrgut . </s> <s> Ühest sohvast hoiavad kolm ja kisuvad kolme kanti , igaüks omale poole . </s> <s> Kes nad just on , nii kaugelt ei seleta . </s> </p>
<p> <s> “ Need ju puhta varastavad ! ” kohkub tema . </s> </p>
<p> <s> “ Tuli teeks muidu ukka , ” ütleb Marie ja oigab tasakesi . “ Laver ! </s> <s> Näe kangutavad laverit ! </s> <s> Kui oleks , küll mängiks ! ” </s> </p>
<p> <s> “ Päh ! </s> <s> Mõista sa mängida midagit ! </s> <s> Kortsupill oleks sul kergem õppida ! ” vaidleb Volli . </s> <s> Volli on kange vaidleja lapsest juba . </s> </p>
<p> <s> “ Kortsupill mõne naiste pill ! </s> <s> Naised ikke laveril mängivad , mõisareilid ka ikke laveril , ” tsähvab Marie vastu . </s> </p>
<p> <s> “ Mina jälle kuulsin Rõusal pulmas , kudas Pilli-Mart laulis , ise kortsupilliga ligi mängides , kurjavaimu ilus oli , ” seletab Volli . </s> </p>
<p> <s> “ Ära vannu ! ” keelab Marie . “ Jumala karistus tuleb meie pääle niigi , et me sedaviisi siin vahime . ” </s> </p>
<p> <s> Kile rõõmukisa kostab mõisa poolt . </s> </p>
<p> <s> “ Mis nüid ? ” ehmatab tema . </s> <s> Ta on Marie viimatiste sõnade mõju all . </s> </p>
<p> <s> Volli küünitab pääd ja seletab : </s> </p>
<p> <s> “ Panid rentniku maja kah põlema . </s> <s> Põleb kui üks vidsin . </s> <s> Õllekeller on lahti murtud . </s> <s> Näe vaata , vaadil lüiakse runt eest , õlu jookseb maha nagu mahlakõiv , näe kuda mehed joovad , näe sääl pärna all , vaata sinna , üks joob mütsi seest ja teine on maas põlvili , oh sa ligund ! ” </s> </p>
<p> <s> Marie vaatab teise külge ja läheb samuti innukaks : </s> </p>
<p> <s> “ Näe tappelevad talli juures ooste ümber . </s> <s> Näe vahi , see rublatükiline , see kirju , see on ju rentniku mära , kuskohta see nüid viiakse ? ! ” </s> </p>
<p> <s> “ Sõjasaak , mis muud , ” arvab Volli . </s> </p>
<p> <s> Tema vaatab , silmad pärani . </s> <s> Üks poisike lippab joonelt Lelle suunas , pudrupott ettesirutatud käte vahel , see näib auravat . </s> <s> Kas too poisike jõuab sakste pudruga lämmilt kodu või ei , muretseb tema , kas tolle emal peaks ka hää meel olema või häbi hoopis ? </s> <s> Kas häbi , et poeg mõisapõletaja on või et muud ei mõistnud võtta ? </s> </p>
<p> <s> On kuulda õllehäälset laulujoru nagu kuskil pulmas või pidus . </s> </p>
<p> <s> “ Mis ulalaulu nad veel laulavad ? ” küsib tema . </s> </p>
<p> <s> “ See pole miski viisakas ulalaul , see on vastaline laul . </s> <s> Kuula easte , siis kuuled ! ” </s> </p>
<p> <s> Tema kikitab kõrvu . </s> </p><lg type="free"><l> “ Mõisad põlevad , saksad surevad , </l><l> talupojad pärivad mõisamaa ! </l><l> Saksad surevad , mõisad põlevad , </l><l> talupojad pärivad mõisamaa ! ” </l></lg>
<p> <s> “ Jumal küll ! ” oigab tema . </s> </p>
<p> <s> Sedaaega säevad süütajad ennast rongi - kuus meest on ees ratsa , teised saanides ja regedes järel . </s> <s> Viimasel saanil on punane lipp üles tõmmatud . </s> </p>
<p> <s> “ Issand ! </s> <s> Sääl lipu all on Vändra neiu Loti ! </s> <s> Kellegil teisel pole ju sihukest poolkasukat ! ” ütleb Marie ja vajutab ühe peo endale suule ja teise südamele . </s> <s> Tema paneb väga imeks , miks Marie nii teeb . </s> </p>
<p> <s> ( Pärast kodus proovib ta peegli ees järele - üks pihk suule , teine südamele . ) </s> </p>
<p> <s> “ Varga-Mihkel ja Näpu-Jaagup on ka ligi võetud , no kossa ! ” irvitab Volli . </s> </p>
<p> <s> “ Kas nad lähvad õige Torisse või ? ” imestab Marie . “ Kas pole veel isu täis ! ” </s> </p>
<p> <s> “ Neil hammas verel , ei saa pidama . ” </s> </p>
<p> <s> “ Teeme minekit , ennegu voor Vanakiriku mäe alla jõuab , mine neid röövlisi tea , äkki on mammal õigus , ja meil veike ka ühes , ” ütleb Volli ja vahib ise tema poole , üks silm naerukil , teine nutukil , nagu Vollil vahel on . </s> </p>
<p> <s> “ Mina mõne veike , mina olen viisteist talve vana ! ” kiidab tema uhkesti nende vastu . </s> </p>
<p> <s> Laulumörin , tukiving , kahjutulevalguse vehkimine saadab neid kõikse aeg . </s> </p>
<p> <s> Nad astuvad lumme , et rängalt koormas rege läbi lasta . </s> <s> Ruuna aisade kõrval kõnnib naine - Kallaspooliku Liisu ! - ja kõigest jõust aitab ruunal vedada , endal seelikusaba hammaste vahel , et see ligund jalgu ei jääks . </s> </p>
<p> <s> Nad vahivad ilmutusele järele , nii kaua kuni teda veel näha on . </s> </p>
<p> <s> Tema astus mööda kruusarada ja korjas taimekesi , mis olid juba üsna vaimetud . </s> <s> Ta uuris nende juuri . </s> </p>
<p> <s> peaks neid veepange pistma vast toibuvad veel kus see Neena nõnna kauaks ka jääb ma ei tea aedas kuskilt vett võtta ei taha kalidori kolama minna tuhvlid mullased </s> </p>
<p> <s> Kodus saavad nad mamma käest riielda . </s> </p>
<p> <s> “ Kuskohtas te ommete ulgute nii õudsal ajal , aru pääs pole ! </s> <s> Sina kah , Volli , varsti roonusse minek , aga loll nagu need tüdrekudki ! ” </s> </p>
<p> <s> Mamma on ennast hullusti ära nutnud ja naabri-Mari on jaopärast kaasa aidanud . </s> <s> Nüüd saab naabrimamma koheväga rõõmsaks . </s> </p>
<p> <s> “ Noored inimesed , noor rahutu veri , tarvis ikke ligi olla , ää vanuses mäletada , selge see ! </s> <s> Ära riidle , pai teistre mamma , isi olid kah noor ! ” </s> </p>
<p> <s> “ Mina ei teind sihukesi ulle tempe , ” ütleb mamma . </s> </p>
<p> <s> “ Meie ajal ei põletud mõisid kah ! ” ütleb Mari . </s> </p>
<p> <s> Mari on kärmi kõnega inimene , ta laseb kui vokiga , Mari mõistab tülisid kergitada ja pahandusi tasandada , kuidas kunagi tarvis . </s> <s> Mamma kuulab ja kuulab Mari vurinat ja üks silm mammal juba naerab , seni kui teine veel nutab . </s> </p>
<p> <s> Sääl tuleb papa . </s> </p>
<p> <s> Kõik vahivad , et mis ta nüüd ütleb või on . </s> </p>
<p> <s> Ta ei ütle esiti musta ega valget , istub enne pingiotsal ja kisub saapaid maha , nagu oleks nende pääle vihane . </s> </p>
<p> <s> “ Tehke tuled surnuks , ” ütleb ta siis . “ Ja oidke suud lukkus - vai muidu . ” </s> </p>
<p> <s> “ Uih eldeke ! ” sosistab naabri-Mari ja pühib põlleotsaga suunurki . </s> </p>
<p> <s> “ Eila õhta olla Uue-Vändras tsaari pilt ja keisrikullid maha kistud ja vallamajas olla rahakapi kallal käidud , vasta olla antud viitung , et raha sai revolutsjooniline treigikommidee . </s> <s> Nüid ommiku olla sääl kiriku juures palju rahvast kogund , ilus esimene reetee , aga kirikut ei tehtud lahti , vaimulikke ei leitud , noh siis kirikulatsil peetud kõnesi , et naiste õigused ja naiste õigused . </s> <s> Kus naised löönd kihelema , õpetaja polla kunagi nii ilusti rääkind kui see vabadusetooja . </s> <s> Mehed siis arutand , et meid on iga linnavurle jaoks kaks meest , võtame püssid ära , aga naised saand teada , olla keelama akand . </s> <s> Uue-Vändra äärberist olla järel paljalt tuhk ja ahjuvarred . </s> <s> Nüid siis saadeti sõna ette , et mustadsajad tulekil . ” </s> </p>
<p> <s> Kui see uudis on küllalt mõjunud , vaatab papa lastele ja mammale kordasmööda otsa ja küsib siis : </s> </p>
<p> <s> “ Meie lapsed seisid muidugi ilusti kodu ? ” </s> </p>
<p> <s> Kus mamma läheb näost valgeks kui lauda sein , aga Volli astub ette . </s> </p>
<p> <s> “ Pai papa , me pole miskit alba teind . </s> <s> Me seisime Vanakiriku käänapil mäe otsas ja vaatasime , kudas Vändra rahvas on ahneks läind . ” </s> </p>
<p> <s> Papa vaatab Volliga tõtt . </s> <s> Siis ütleb papa kõva selge häälega : </s> </p>
<p> <s> “ Oidke meeles , et keegi pole midagi näind , keegi teist ei tea , mis teised on teind - vai muidu . ” </s> </p>
<p> <s> “ Ehk peaks metsa varju minema ? ” kahtleb Mari . </s> </p>
<p> <s> “ Paljud lähvad ka , neil on vast asja minna . </s> <s> Eks igaüks pea omasid asju teadma , ” ütleb papa . “ Nüid jutul lõpp ja tuled surnuks ja isi ka vakka . </s> <s> Pole meil püssiga öömajalisi tarvis , olgu nad mustadsajad vai valgedsajad vai punased . ” </s> </p>
<p> <s> Ütleb nõnda ja läheb laseb suhinal jõuluõlut sabaga kopsikusse . </s> <s> See peaks ju veel toores olema , vahutab küll väheke juba . </s> <s> Papa tahab naabri-Marile ka ulatada , aga see on läinud . </s> </p>
<p> <s> kõik on nad juba läind mamma ja papa ja Marie ja Volli ja teistre-Mari vaeseke tal olla olnud irmus ots sääl Siberis Mari on nii arva mulle meele tulnud kuldne inimene ikke vahtis mind naerukile näol ja suskas õuna vai prääniku vai silis muidu pääd mina olen tänamata olnud tema vasta kõigi vasta </s> </p>
<p> <s> ümberringi olidki ääd inimesed ausad kõigil aidad ja laudad vaid puupulkas ei lukkusi ei rampisi </s> </p>
<p> <s> Teisipäev on tagasi kõik need , kes pühapäeva õhtul vabadusetoojatega kaasa läksid . </s> <s> Neil pole kuraasi mitte üks põrm alles jäänud . </s> <s> Nüid jah on neil saba jalge vahel , naerab papa , nüid peab nahk vastama , mis loll pää teind . </s> </p>
<p> <s> Jumal teab , kes neid ülesse andis , ega kõigil ole kodus papa Jaani , kes käseks meeles hoida , et suu on söömiseks , mitte üleliiga rääkimiseks . </s> <s> Aga võib ka olla , et mõisavalitsuse käsi on mängus , eks nemad on ju kahju kandnud ja neil on teada puha , mis meelt keegi on , kui vaid tuul sobivasse kaarde pöörab . </s> </p>
<p> <s> Pühapäeva ööst teisipäeva on alev kui välja surnud , ei tuld , ei inimese häält , muudkui mõisa varemetest kerkib veel tasast tossu . </s> <s> Kolmapäev siis käsutatakse popsid ja peremehed kiriku juurde . </s> <s> Karistussalk olla platsis . </s> </p>
<p> <s> Nemad ootavad südame värinal eeskambris ümber laua papa tulekut , et kas tulebki . </s> <s> Juulil on kõht kangesti hele , kaks päeva pole tuld pliidi alla tehtud , võeti paljalt leiba ja jõuluõlut , mamma väheke nüsis singi otsast lapsele leivamäärdeks , suured ei tahtnud . </s> </p>
<p> <s> Tema mõtleb parajasti , kas too Lelle kandi poisike kah oma poti mõisa tagasi viis , kui teised viisid . </s> <s> Pudru on neil vist söödud , kas nüüd poisi mamma keetis uue pudru või oli ta poti tükkis pudruga üle ukse haopinusse visanud , et meile pole vargust vaja - mine otsi nüüd säält . </s> <s> Kas too poiss tõesti julges minna ise potti tagasi viima , eks poiss ehk varastas poti tagasi , ta saaks ju nahatäie , kui teised näevad . </s> <s> Vast tegi seda tema eest papa ja säädis oma selja vitsade alla , ei usu et mamma . </s> </p>
<p> <s> Tema on selle küsimusega just ametis , kui papa tulebki . </s> <s> Papa on nii tumeda näoga , et keegi ei usu küsida , ootavad , kas papa ise . </s> </p>
<p> <s> Mehed jaksavad uudist kaua kinni hoida , aga igavesti ei suuda nemad ka . </s> <s> Ja nii ütlebki papa lõpuks , selg endal toa poole , sätib külma pliidi kohale kapukaid kuivama . </s> <s> Papa ütleb : </s> </p>
<p> <s> “ Nüid on siis nõnna , et Kirkmanni Juhan tulistadi surnuks . </s> <s> Kaheteist püssist lasti tema pihta märki . ” </s> </p>
<p> <s> “ Uih eldeke ! ” ütleb mamma , nii kuis teistre-Mari oli pühapäeval öelnud , ainult põlleotsaga suunurki ei pühi . </s> </p>
<p> <s> Mari paneb ühe peo suule ja teise südame kohta . </s> </p>
<p> <s> “ Kirkmann olla põletajad metsi kaudu mõisa juhtind . </s> <s> Vallamajas tehti kohus ja otsus loeti kiriku juures ette . </s> <s> Juhan seoti käärkamre ukse all suure kuuse külge köitega kinni ja karistussalk pani kaksteist püssi palge . </s> <s> Käis ilmkärakas , kõik põrus ümmerringi vaiki , üksi varesed lendasid karjudes kirikukuuskedest minekit . ” </s> </p>
<p> <s> “ Mis Juhan , kas see karjus ka ? ” küsib mamma . </s> </p>
<p> <s> “ Ei teind äältki , vajus kui kott köite najale . </s> <s> Mina ei läind ligi , aga mõned läksid lahti päästma , kuuse tüvi olla auke täis nii et oidku . </s> <s> Pärast anti veel neljale ihunuhtlust , viiskümmend oopi , need küll röökisid , need olla õllekelleri tühjaks teind . ” </s> </p>
<p> <s> “ Aga kraamivargad ? ” küsib Volli õhinal . </s> </p>
<p> <s> “ Enamiste kõik ju tagasi toodud . </s> <s> Tulevad vooris nagu pulmas . </s> <s> Kaks päeva said nüid sakste varandust oma toanurkas vahtida ja sakste aisu oma kopsu tõmmata . </s> <s> Õllevaatisi polnd tagasi tuua , otsas kõik ja vaadid puru . </s> <s> Tallna treikijad olla kah kätte saadud , nende üle mõistab Tallna kohus . </s> <s> Saavad mis tahtsid . ” </s> </p>
<p> <s> Sel ööl vähkreb Juuli veel kaua asemel . </s> </p>
<p> <s> Kui kord sõba silmile vajub , viirastuvad palgesse pandud püssid , tulekahju ümber tuututav punase pluusiga poiss ja kirikuvareste surmakisa . </s> </p>
<p> <s> see on üks mõistmata asi küll et Vändra mehed võõrastele terroristidele vasta ei akand von Ditmaritega polnd ju omakeskis kana kitkuda ääd ärrad </s> </p>
<p> <s> kõiksugu asju räägiti nendest vanast käsutand mõisaproua isi külanaised treppi ja poetand neile põlle sisse kartulaid ja õpetand kudas neid mulda panna kus naised olnud vihased nii et oidku et sakste sööm aga pärast oli ää võtta küll </s> </p>
<p> <s> ei tea kudas minu elu oleks läind kui Vana-Vändra poleks maha põlend ja ma oopis sinna oleks toatüdrukuks saand kodule ligi </s> </p>
<p> <s> “ Gut , blitzblank , ” ütlevad härrased Eberhard . </s> </p>
<p> <s> Tema teeb kniksu , põlved värisevad . </s> <s> Ei julge ülesse vaadata , mis nägu ärrad isi on , kui nad sedasi kiidavad . </s> </p>
<p> <s> “ Eine Blitzmädel , ” ütlevad härrad . “ Mis nimi , viks tüdruk ? ” </s> </p>
<p> <s> “ Juuli , ” ütleb tema ja teeb kniksu . </s> </p>
<p> <s> “ Ach , Julie , Julie , illus inimene , illus nimi . ” </s> </p>
<p> <s> Mullas siblinud käed leidsid lillevarte vahelt kammi , ilusa pruuni kõvera kammi , niisugusega hoiavad eided juukseid kuklas paigal . </s> <s> Kamm tuli tuttav ette . </s> <s> Ta katsus puhtama käega oma kuklatagust - näh , tema enda kamm ! </s> <s> Ta puhus piide vahelt mullakübemed välja , tõmbas kuus-seitse korda läbi juuste ning surus kammi kuklasse paika . </s> </p>
<p> <s> olen mina alles õnnelik ise veikse silmanägemisega aga kammi ei kaotand kus ma jälle oleks saand kas Ruudi mõistab osta </s> </p>
<p> <s> Kellegi vari langes tema varju kõrvale . </s> <s> Ta pööras end kogu kehast vaatama - eks Ilona , vanadekodu riistapesija . </s> </p>
<p> <s> “ Tere Ilona , näe leidsin lillepeendrast omaenda kammi jälle kätte . </s> <s> Kas mul pole terav silm ? ” </s> </p>
<p> <s> “ Tere tädi Juuli , silm on sul tõesti terav , ise üheksakümmend juba ! ” </s> </p>
<p> <s> “ Öheksakümmend kaks täis . </s> <s> Eila sain . ” </s> </p>
<p> <s> “ Palju õnne siis ! </s> <s> Korja endale siit pendrest lilli tuppa . </s> <s> Võta misukesi tahad , siin neid küll . </s> <s> Tulingi midagi vaasi otsima , kokk käskis , ehk saab hoolealuste isu parem , kui lilled laudadel . ” </s> </p>
<p> <s> “ Mis vanainimese isust ! </s> <s> Vana suu vai seinapragu . </s> <s> Kõigel on justkui mültsa maik juures . </s> <s> Eks suu ole allitand ja sisikond rikkes , mis muud . ” </s> </p>
<p> <s> Ilona naeris häälekalt ja vaatas tädi Juuli lahket kortsunägu . “ Nüüd sa küll liialdad väheke . </s> <s> Sina oled alati rõõmus tädi . </s> <s> Ma vaatan , mõnel teisel oleks nagu halvaks läinud hapukurk mäluda . </s> <s> Kas sul on mõni kaval saladus ? ” </s> </p>
<p> <s> “ On küll . </s> <s> Vanamamma kingitus . ” </s> </p>
<p> <s> “ Sa oled saja-aastane , siis on kingitus ka saja-aastane . ” </s> </p>
<p> <s> “ On küll . ” </s> </p>
<p> <s> “ Kas ta ütles sulle midagi ? ” </s> </p>
<p> <s> “ Kes ? ” </s> </p>
<p> <s> “ Sinu vanaema . </s> <s> Kas ta oli papa mamma või ? ” </s> </p>
<p> <s> “ Mamma mamma . </s> <s> Ta ütles mulle : laps , oia virinad alvemate aegade jaoks . ” </s> </p>
<p> <s> “ Kas tädi Juuli meelest tulevad halvemad ajad ? ” </s> </p>
<p> <s> “ Kas Ilona meelest on praegust kõikse alvem , nii et alvem enam tulla ei saa ? ” </s> </p>
<p> <s> Ilona hakkas jälle naerma . </s> <s> Tal on suur naer . </s> <s> Suured juuksed ja suur naer . </s> </p>
<p> <s> “ Oled sina küll üks ! ” ütles ta ainult ja sirutas käe lilli murdma . </s> </p>
<p> <s> “ Mina oma saladuse öelsin , ää laps , ütle nüüd sina selle maja saladus . ” </s> </p>
<p> <s> “ Mis saladus ? </s> <s> Ei tea ma midagi salajast . ” </s> </p>
<p> <s> Ilona passitas õisi kimbuks , pea viltu . </s> </p>
<p> <s> “ Räägitakse , et Mahta suri öösse . </s> <s> On see tõsi ? ” </s> </p>
<p> <s> “ On küll . ” </s> </p>
<p> <s> “ Räägitakse , et kukkus põrandule maha ja soigus sääl ommikuni ja keegi ei aidand . </s> <s> On see tõsi või muidu tühi jutt ? ” </s> </p>
<p> <s> “ On küll tõsi . </s> <s> Öösi oli nooruke sanitar , tema ei jaksanud tõsta ega osanud midagi teha . </s> <s> Nuttis teine terve hommiku ja lubas töölt lahti võtta , nii kahju oli tal . </s> <s> Teise koridori Manja ka olla kadunud olnud nagu tina tuhka . </s> <s> Vanemõde ütles , eks sa võtnud isolaatorist mehi appi , aga tema jälle , et ropud mehed , purjus , ei seisa jalgel , mis neist abi , teevad veel vehkat . ” </s> </p>
<p> <s> “ Teevad . </s> <s> . . mida ? </s> <s> Ve-vehkat ? ” </s> </p>
<p> <s> “ Noh et põgenevad ära . </s> <s> Püüa siis veel neid ka . ” </s> </p>
<p> <s> “ Ütle sellele noorukesele , et tema on õige inimene ja ärgu ta ära mingu , küll arineb . </s> <s> Siin arinevad kõik , oolealused viimaks ka . </s> <s> Surm on arilik asi , aga mõnele tuleb ta raskelt , ega tema saa kätt ette panna , kui kellegil aeg käes . ” </s> </p>
<p> <s> “ Kas tädi Juuli ei karda surma ? ” </s> </p>
<p> <s> “ Mis tast karta . </s> <s> Ehk mis sest kartmisest abi . </s> <s> Kes ilma tulnud , mõistku ilmast ära minna . </s> <s> Ühed lähvad varem , teised iljem , mis sääl vahet , kui igavikuga mõõta . ” </s> </p>
<p> <s> “ On siis igavik olemas ? ” </s> </p>
<p> <s> “ Saad vanemaks , akkad tundma . ” </s> </p>
<p> <s> “ Siis ma tahaks küll rutem vanaks saada , ” naeris Ilona . </s> </p>
<p> <s> “ Ära taha , see tuleb nõnnagi ruttu küll ! ” naeris ka tema . “ Kas tahad , ma loen sulle Jessenini luuletusi ? ” </s> </p>
<p> <s> “ Loed ? </s> <s> Sul pole ju raamatut ühes . </s> <s> Kus ta sul on , kas kapis , ma lähen toon . ” </s> </p>
<p> <s> “ Inimese kõikse parem raamat on tema pää . </s> <s> Mida tal pääs ei ole , seda tal ei olegi , sest kõiki raamatit ei jõua osta ja mis ongi , see võib ühel ilusal päeval ära kaduda , aga pää ei kao nii õlpsasti . </s> <s> Ma loen sulle estiks vene keeli , Jessenin kirjutas vene keeli . ” </s> </p>
<p> <s> “ Sa loed siis vene keeles luuletusi ? ” </s> </p>
<p> <s> “ Kui keel suus , siis peaks inimene seda kõikse mõttekamalt kasutama . ” </s> </p>
<p> <s> Ilona istus rohukamarale maha , lillekimp süles . </s> </p>
<p> <s> “ Murul käimine keelatud , aga murul istumisest pole sõnagi öeldud , ” naeris Ilona oma suurt naeru . “ Mina olen valmis kuulama . </s> <s> Aga lõuneks lõpeta ära , siis tuleb mul riistapesu . ” </s> </p>
<p> <s> “ Ma ei tea , kas ma kõiki ridu mäletan , pää nagu jahusõel juba . ” </s> </p>
<p> <s> “ Loe , mis mäletad , ükskõik . </s> <s> Eks kõige ilusam on meeles . ” </s> </p>
<p> <s> Ta luges kinnisilmi . </s> </p>
<p> <gap rend="luuletus"/> </p>
<p> <s> Ma loen nüüd eesti keeli sedasama . </s> <s> Sa kuula , kas kõlab niisamati . ” </s> </p>
<p> <s> Ja ta luges , silmad kinni , nagu kuulaks oma häält . </s> </p>
<p> <s> Ööbik laulvat ka kinnisilmi , mõtles Ilona . </s> </p><lg type="free"><l> “ Pole tarvis palvet kurtmist nuttu </l><l> Kõik kord kaob kui õied õunapuul </l><l> Närbumise kullast kattun ruttu </l><l> Ei saa keegi anda noorust uut </l><l> Süda sinu metsik eluisu </l><l> Taltub teda riivanud on hall </l><l> Suurtest soovidest nüüd lihtsalt hoidun </l><l> Elu kas siis unes nägin vaid </l><l> Et ma sööstsin helisevas koidus </l><l> Roosal ratsul keset kevadmaid </l><l> Kui on õitseng lõppend tulgu surm . ” </l></lg>
<p> <s> Ilona istus , jalad kronksus , lõngutas käega rihmikutalda . </s> </p>
<p> <s> “ Vene keeli on nagu ilusamgi , vene keeli on ehtne , eesti keeli järele tehtud , ” ütles tema . “ Mõni rida on jälle eesti keeli ilusam , nagu see , mis ta emale kirjutab : ole rahul , ära vaevle mõttes ! </s> <s> Seda ütlen endale iga ommik . ” </s> </p>
<p> <s> “ Loe veel ! ” </s> </p>
<p> <s> “ Eesti vai vene keeli ? ” </s> </p>
<p> <s> “ Ükskõik . ” </s> </p>
<p> <s> “ Ma loen siis seda et - </s> </p><lg type="free"><l> Jää hüvasti mu sõber ees on minek </l><l> Sind ma kaasas kannan südames </l><l> Tunnen nüüd et ükski lahkumine </l><l> Ei saa lõplik olla iganes </l><l> Nüüd kus me ei kohtu palun ainult ühte </l><l> Ära ole minu pärast kurb </l><l> Sündida maailma on nii lihtne </l><l> Sündimisest lihtsam veel on surm </l></lg>
<p> <s> Selle viimased read on eriti ilusad , vaata et kõikse ilusamad , mis ma tean : </s> </p>
<p> <gap rend="luuletus"/> </p>
<p> <s> See ongi Jessenini viimane salm . </s> <s> Ta pani isi käe oma elu külge ja on nüid ju ammugi surnd , ta on minust akkuraat viis aastat noorem ja võiks ju veel elada ja kirjutada , aga ei . ” </s> </p>
<p> <s> “ Nii ilus inimene , ja pani ise käe elu külge ! ” ohkas Ilona . </s> </p>
<p> <s> “ Inimesel olgu see õigus . ” </s> </p>
<p> <s> “ Aga sina , tädi Juuli , sinust ma räägin kohe vanemõele , teeme mõnel vihmasel päeval luuleõhtu , siis loed kahes keeles ja kõik saavad südame soojaks ! ” </s> </p>
<p> <s> “ Pai laps , ära sa kellegile räägi , ei mina julge kõikide ees , ma ei ole nii tähtis ! ” ütles tema õige ehmunult . </s> </p>
<p> <s> Ilona ainult naeris , võttis lilled ja jooksid minekut . </s> </p>
<p> <s> ( Tädi Juuli ei tea , et tema uus mure on üsna ilma asjata - luuleõhtut ei tule . </s> <s> Muidu peaksid nad sajakesi ennast kolmeteistkümnendasse tuppa sisse pressima , kus õhku niigi vähe . </s> <s> Nõnda jäävad luuletused vaid tema enda varanduseks . ) </s> </p>
<p> <s> surm ei ole miski uudis ja elada ei ole rohkem uudis ütleb Jessenin aga tõlkija räägib surmast ja sünnist et sündida on lihtne ja surm on lihtsam veel </s> </p>
<p> <s> mina ei mäleta oma sündimist nagu varsti ei mäleta ka oma surma aga Zoja sündimist ma mäletan see oli kõike muud kui lihtne võib-olla olin ma liiga vana juba </s> </p>
<p> <s> vai siis tuleb arvata et Jesseninit on tõlkinud meesterahvas ja mehed ei tea </s> </p>
<p> <s> Ta käib kolmandat päeva ja kolmandat ööd ühest teise nagu pendel - voodi juurest klaasseina juurde , kus taga priimusel vulisevad arstiriistad tundide viisi , klaasseina juurest ukse juurde , uksest välja koridori , säält vannitoa ukseni ja edasi kempsuni , mis haiseb kloorist , ja jälle vannitoa ukseni , säält õhkub seisnud vee hõngu , ja tagasi palatisse kerogaasi lõhna haistma . </s> <s> Nagu pendel jõuab ta uueks tuhuhooks algpunkti tagasi , ta võib võtta voodi raudpäitsist ja seda raputada , ta võib päitsi najal edasi-tagasi kiikuda hirmu ja surma vahel . </s> <s> Igatseva pilguga vaatab ta sünnitustoa ukse poole , milletagune teadmatus veel üleeile õudusevärina ihule ajas . </s> </p>
<p> <s> Kõik riidenagi pulgad on ta üle lugenud - vasemalt paremale ja jälle tagasi , kõik elektrikontaktid seinas , kõik põrandaliistu liitekohad ja linoleumiaugud on arvel . </s> </p>
<p> <s> Omaette on ta pobisenud , ikka et - </s> </p><lg type="free"><l> Nurganaine vaene naine </l><l> Tunneb ta tusad tulema </l><l> Igi otsas ju olema </l><l> Ädapäevad pääle jõudma </l><l> Käed lõi risti küüned püsti </l><l> Käed lõi risti rinna pääle </l><l> Küüned püsti taeva poole </l><l> Palub ahjusta abida </l><l> Leelõukast lepitusta </l><l> Keriksesta kinnitusta </l></lg>
<p> <s> Ta loeb seda ridahaaval ja sõnahaaval ja tähthaaval ning noored õed ümber laua öölambi valgel naeravad , et baaba nõiub mingis imelikus keeles , ja vahivad üksüheteise sääremarju , et kas sukaõmmelused jooksevad otse , ja kas peab kohendama paremale või pahemale . </s> </p>
<p> <s> Ämmamoor Anka on vahetuse lõpetanud ja koju läinud , uude vahetusse tulnud ja jälle läinud . </s> <s> Kui Anka kolmandat puhku tuleb , imestab kaastundlikult : </s> </p>
<p> <s> “ Teie ikka veel siinsamas , kulla noorik ! ” </s> </p>
<p> <s> “ Jumalal on minuga vist kurjad plaanid , ” ohkab tema . “ Aga miks ta mind enne veel nii pikalt piinab ! ” </s> </p>
<p> <s> “ Oh noorik , ükski ei ole eluks ajaks rasedaks jäänud . ” </s> </p>
<p> <s> Ämmaemand paneb jaheda käe tema vaevahigis otsaesisele . </s> </p>
<p> <s> “ Kannatage veel pisut , noorik , tasu on tõesti väga suur ! ” </s> </p>
<p> <s> Aga tema mõtleb , kuidas ta küll tihkab oma lapsele otsa vaadata , ja kas ta peab kakskümmend aastat lapsele otsa vaadates meenutama , missugust piina see talle valmistas . </s> <s> Nagu kistaks ristluid rattal neljaks . </s> </p>
<p> <s> Ta on oma vaevalise jalutusringiga tagasi ja kuuleb , et ämmaemand peab klaasseina taga arstiga nõu . </s> <s> Arst ütleb : </s> </p>
<p> <s> “ On inimesel ka aru , üle kolmekümne ja tuleb esimest last saama ! ” </s> </p>
<p> <s> Noh ärge kartke , rohkem ma siia ei tule , otsustab tema , hambad risti . </s> </p>
<p> <s> Väljakannatamatu valu raksab nimmeluudesse . </s> <s> Ta libistab end voodiotsast hoides põlvili põrandale . </s> </p>
<p> <s> Äkki lööb kõik nagu valgeks ja pöörane rõõm lõhestab keha . </s> </p>
<p> <s> “ Tubli , noorik , kohe sünnib ! ” hüüatab ämmaemand õnnelikult . </s> </p>
<p> <s> Kas on tüdruk ja kas on ka armas nagu preilid Hermine , jõuab ta veel mõelda , kui ongi käes . </s> <s> Tema Zojakene ! </s> </p>
<p> <s> Zoja tunnistab teda tõsiselt . </s> <s> Vastsündinu silmade otsata meresina kustutab säälsamas kõik kannatused , kogu endise elu . </s> </p>
<p> <s> ristluud kanged nagu vanal obusel tuleb lõpetada see põllutöö nüid aeg rohtu võtta neid kollaseid tablettisi mis nende nimi oligi kui saab karbi päält lugeda tuleb meele viis minutit seisab meeles niikaua kui tablett suus sulab </s> </p>
<p> <s> Ta heitis pilgu aiale , nagu oleks aimanud , et see ongi viimne pilk ja kuni lumeni välja on võimalik vaid vaimusilmas näha lilli ja liblikaid , mis siinsamas , teisel pool seina . </s> </p>
<p> <s> Ta koristas umbrohud ja närtsinud lillevarred Neena prügipange , see sai kuhjaga täis , ta pani kõpla kõige peale raskuseks , et kergem prügi tuulde ei lendaks . </s> <s> Pange ei mõistnud ta kuhugi tühjendada , ja kas olekski jaksanud . </s> </p>
<p> <s> Tal oli põhimõte , et alustatud töö tuleb lõpetada , aga see siin pidi küll jääma . </s> </p>
<p> <s> ega see ääd tähenda Vändra vanad naised ütlevad et kartulavagu ei tohi pooleli jätta mingu nii pimedaks kui lähab tuleb käsikaudu lõpuni võtta </s> </p>
<p> <s> jääb vagu pooleli jääb ka elu pooleli </s> </p>
<p> <s> Ta jõuab Volli linnurohus õuele alles valgehämarikus . </s> <s> Proua Alla ei saanud sõitma hakata enne kui tööpäev läbi , nõnda see hiljaks jäämine sünnib . </s> <s> Kogu suguvõsa on maja taga kartulis küürakil . </s> </p>
<p> <s> “ Tere jõudu , Jumal appi ! ” hõikab tema üle pistandaia . </s> </p>
<p> <s> Vastab oma kümme häält , seljad aetakse sirgu , käega tasutakse seljasooni . </s> <s> Volli viskab teda emakartuliga ja küsib : </s> </p>
<p> <s> “ Mis bussi päält sina tuled vai oled erabussi käima saand ? ” </s> </p>
<p> <s> “ Naabriproua tõi mind Moskvitsiga , ta ütles Pärnu asja olevat . ” </s> </p>
<p> <s> “ Kutsu siis oma korterinaaber tuppa , paku piima-leiba ja mett , meie tuleme ka varsti , ” ütleb Volli . </s> </p>
<p> <s> “ Proua Alla juba läind . </s> <s> Pole tast sinist suitsugi enam Vändra vahel . ” </s> </p>
<p> <s> “ Vaata siis niisama ringi , ega sul tasu käsa määrima akata , meil töö otsakorral , ” ütleb Volli . “ Jõudsid aameni ajaks platsi . ” </s> </p>
<p> <s> “ Ega minust olegi käe määrijat . </s> <s> Ei tea , kas tulin abiks vai ädaks . </s> <s> Aga ma püian pliita alla tule saada ja õhtaks midagi lauale panna . ” </s> </p>
<p> <s> “ Tee piima-tangusuppi , ” ütleb Volli . “ Eeringat kõrva ja aitab easte . ” </s> </p>
<p> <s> “ Eks ma proovi . ” </s> </p>
<p> <s> “ Mis ! </s> <s> Kas oled linnakivide pääl supikeedu unustand ! </s> <s> Tema proovib ! </s> <s> Õige mul saks ! ” </s> </p>
<p> <s> Aga temal on parem käsi lahases ja pindega kaelas . </s> <s> Niipaljukestki ei viitsi nad näha , et mul käsi kaelas , kõik ninapidi kartulas muudku , mõtleb tema , kui kööki astub . </s> </p>
<p> <s> Ta hakkab vasemat kätt õpetama , aga sellest ei ole esiotsa tulu . </s> <s> Pott on hommikuse pudruga koos , ära korbatanud , mil viisil sa kratsid , kui kinnihoidvat kätt pole , pott käib pliidi pääl ratasringi nagu käsikivi . </s> <s> Ei jää muud üle , pott põrandale tõsta , jalgade vahele suruda ja sel kombel harida . </s> <s> Selle juures oskab ta haiget kätt osatada , nii et see nurisema hakkab . </s> </p>
<p> <s> Kui Ruudi kööki astub , leiab ta tädi haoraiepakul istumas ja kaelakätt kiigutamas . </s> </p>
<p> <s> “ Mis lapsi sina ällitad ! ” imestab Ruudi . “ Ma tulin vaatama , kas agu on vai peab raiduma . </s> <s> Nüid näen , et pole raiepakkugi mitte , oled sellest endale sohva saand . ” </s> </p>
<p> <s> “ Agu on , ainult alla-ajaja on sant , ” kostab tema . “ Poleks ma bussi pääle saandki , ühe käega oma pampudega , ää et proua Alla oli nii vastatulelik . ” </s> </p>
<p> <s> “ Mina sain ühe käega ja pampudega küll bussi pääle , ” ütleb Ruudi . “ Olen alati saand . ” </s> </p>
<p> <s> “ See on isevahe , sina oled ühe käega juba lapsest , mina alles arjutan . </s> <s> Ja mis pampusid meesterahval ongi . </s> <s> Vahi minu kandamit . ” </s> </p>
<p> <s> “ Mis varandust sina nii tarid , naisterahvas ! </s> <s> Kartsid kodu tulekahjut vai ? </s> <s> Kas Alla poiss mängib juba tuletikkudega , et pidid kõik kaasa võtma ? ” </s> </p>
<p> <s> “ Võtsin üht ja teist külakostiks . ” </s> </p>
<p> <s> “ Kosti tervele külale . </s> <s> Väga tore . </s> <s> Räägi , mis suga siis juhtus . ” </s> </p>
<p> <s> “ Keerasin ennast külili . </s> <s> Asvaldi pääle nii pikk kui lai . </s> <s> Käsi mitmeks puru . </s> <s> Mis siis veel saab , kui talv ja libe tuleb . ” </s> </p>
<p> <s> “ Siis tuleb talv ja libe . </s> <s> Mida sa oma käega ei saa , ütle , ma teen . ” </s> </p>
<p> <s> “ Näituseks lauda pühkida . ” </s> </p>
<p> <s> “ Aga palun ! ” ütleb Ruudi . “ Tule ja õpi . </s> <s> Näed , leivaraasukesed laapad kokku , pühid need ilusti ühte lauaserva , siis paned lapi käest , siis paned pihu serva alla ja päkaküljega tõmbad purud lipsti pihku . </s> <s> Kõik ! ” </s> </p>
<p> <s> “ Kuda ma puru prügipange saan , kui kaan on pääl ? ” </s> </p>
<p> <s> “ Ei ole ju kaant . ” </s> </p>
<p> <s> “ Linnas on . ” </s> </p>
<p> <s> “ Võtad enne kaane ära . ” </s> </p>
<p> <s> “ Ei seisa meeles . ” </s> </p>
<p> <s> “ Pitsitad peo kokku , lükkad päkaküünega kaane üles . </s> <s> Kõik ! ” </s> </p>
<p> <s> “ Väga uvitav . </s> <s> Kes sulle õpetas , kas mamma Marie ? ” </s> </p>
<p> <s> “ Küll äda õpetab . ” </s> </p>
<p> <s> Ukselink peos , tõmbas tädi Juuli kopsud õueõhku täis , justkui jätkuks sellest alumise koridori läbimiseks . </s> <s> Ta ei jõudnud hinge pidada kauem kui esimeste tubadeni . </s> </p>
<p> <s> lapsest sai trihvaad mängida ja inge kinni oida nii kaua kui tarvis ainult südame tuksumist ei saand seisma see peksis rindus ja siis oli tunne et see ääl peidukoha reedabki </s> </p>
<p> <s> Kolmeteistkümnendas toa vahetati voodipesu . </s> <s> Sanitar kamandas hoolealust , et too tuharaid tõstaks , aga hoolealune ei võtnud vedu . </s> <s> Kas ei olnud armulises tujus , mõtles : näis-näis kuidas sa saad , kui ma mitte ei tõsta , surun hingamise kõhu põhja ja olen raskem kui muidu , mina ei lase ennast igaühel kamandada . </s> <s> Või siis oli ta juba kustunud , juba ärakil . </s> </p>
<p> <s> Jälle tuli see mõte , mis mõni kord varemgi . </s> <s> Et õiglane saatus mõõdab igaühele täpselt tema soovi kohaselt . </s> <s> Nagu Puškini muinasjutus kolmest õest . </s> <s> Vanem tahtis tsaari köögimamsliks , keskmine tsaari kangakudajaks , aga noorim tsaaripoegade sünnitajaks . </s> <s> Noor tsaar juhtus mööda minema ja neiukeste soov läks täide . </s> <s> Ja mis sai - vanemad õed hakkasid nooremat vihkama ja hukka saatma , et see oli julgenud enamat soovida , kui nemad olid mõistnud . </s> </p>
<p> <s> Nõnda ka siinsed asukad . </s> <s> Kas nad küll ja küll pole elu jooksul nurisenud liigse töökoorma pärast ja igatsenud muretut elu , ainsagi mureta elu . </s> <s> Nüüd on see lõppeks käes , ainsagi mureta elu , söö ja maga , ning pole vaja end vaevata isegi potil käimisega mitte . </s> <s> Igatsus on ülemääragi täitunud , ainult nad ei tunne oma soovi ära - nende meelest on saatus neid petnud . </s> <s> Neil oli oma arusaam rikkusest - et rikkad inimesed ei pea millegagi tegelema , magavad muudkui lõunani ja söövad end silmini täis . </s> <s> Ja saatus andiski võimaluse seda rikkuse mudelit vaestemajas proovida . </s> </p>
<p> <s> mõnele mõõdab saatus jälle seda mida ta kõikse rohkem on põlanud vai kartnud et ta saaks ühekorra üle oma põlgusest ja kartusest ning näeks et seegi on elu eks mina olen vanadekodu kartnud ja põland </s> </p>
<p> <s> Ta ei leidnud oma sinisetäpilist Krasnodari veekruusi . </s> <s> Ta veeretas kollast tabletti sõrmede vahel , vaatas võimalikud ja võimatud kohad veel kord üle , silmas öökapi taha ja voodi alla , aga mida polnud , seda polnud . </s> </p>
<p> <s> “ Misasja sa sääl pahmerdad , magada ei anna ! ” porises Elmira . </s> </p>
<p> <s> “ Kus mu kruuk on ? </s> <s> Minu sinisemummuline kruuk ? ” </s> </p>
<p> <s> “ Ah see . </s> <s> Friide sängi all , võta säält . ” </s> </p>
<p> <s> “ Mis teeb minu kruuk Friide sängi all ? ! ” </s> </p>
<p> <s> “ Mina viisin , Friide tahtis , ” ütles Elmira läbi haigutuse . </s> </p>
<p> <s> “ Kas minu joomakruuk on siis mõni ööpott vai ! </s> <s> Tule taevas appi ! ” </s> </p>
<p> <s> “ Mitte seda , tädi Juulikene ! </s> <s> Friide lihtsalt tahtis rohtu võtta ja käskis vett tuua ja sinu kruusis oli paras jagu vett ja Friide jõi selle ära ja pistis kruusi sängiserva alla , et keski pääle ei koperdaks . </s> <s> See on täitsa terve , vaata ise , tädi Juulikene ! ” </s> </p>
<p> <s> Kruus oligi terve , aga kas ära mõnitamata ? </s> </p>
<p> <s> tilk vett põhja pääl vesi vai kusi peab oolega uhtma ja palju veega kui vett muidugi on vahel ei ole ka iseäranis siis saab otsa kui vannipäev on </s> </p>
<p> <s> Vannitoa uks oli kõvasti kinni . </s> <s> Seestpoolt kuuldus nagu kobinat ja labinat - või pettis kõrv . </s> <s> Ta vajutas linki kõigest jõust . </s> </p>
<p> <s> “ Ihii , sina oled sama loll kui minagi ! </s> <s> Ega siis vana inimene krampi maha murra ! ” </s> </p>
<p> <s> Ta pöördus kogu kehaga vaatama - eks Selma , see pisike köödsu . </s> </p>
<p> <s> “ Mispärast siis kohe loll , kui uks käibki raskelt . ” </s> </p>
<p> <s> “ Sääl kasitakse hoolega . </s> <s> Kaks sanitari löödi platsi . </s> <s> Tea kas õige kontrolle oodavad vai . ” </s> </p>
<p> <s> “ Mis meil kontrollidest . ” </s> </p>
<p> <s> “ Meil neh . </s> <s> Aga sanitaridele tehti jalad alla , ihii ! ” </s> </p>
<p> <s> Ta võttis Selma kõrvale istet , ühes käes tablett ja teises sinisetäpiline kruus tilga veega . </s> <s> Istu kui väljanäitusel , aga tuppa tagasi ei taha ka minna . </s> <s> Kaua nad sääl ikka küürivad . </s> </p>
<p> <s> “ Ma unetasin ennist hambad pesuruumi . </s> <s> Äkki lasevad veega alla . ” </s> </p>
<p> <s> “ Ambad nüid valamust alla lähvad . ” </s> </p>
<p> <s> “ Aga kempsust lähvad . </s> <s> Ma olen mitu korda lasnud . ” </s> </p>
<p> <s> “ Nisukest asja kuulen küll esimest korda , ” imestas tema . </s> </p>
<p> <s> “ Nojah , mis nad siis sunnivad - pane suhu ja pane suhu , vahi misuke sa välja näed , pane suhu ! ” </s> </p>
<p> <s> “ Kesnad ? ” </s> </p>
<p> <s> “ Miniad . </s> <s> Mul on üksainumas poeg , see on tossike , see ei ütle , aga mu kolm miniad ! </s> <s> Käisid kordamööda - kui ma veel kodu olin - ja mutku norisid : pane protees suhu ja pane protees suhu ! </s> <s> Viskasin siis kempsuauku ja tõmbasin vee pääle - kadunud ! ” </s> </p>
<p> <s> nii see naisterahva allakäik edeneb - untertalje pitsitab ei panegi las rinnad loppuda pääle kes vanainimest vahib siis ei viitsi miidri aake kinni panna sukad ripakil kel kole vaadata see ärgu vahtigu siis teevad kunstambad tüli viska suhvlisse silma alt ära vaevast valla </s> </p>
<p> <s> Lapsed on juba riides ja vinguvad esikus , kuid proua Alla tormab mööda korterit , nagu oleks tal tuul hänna all . </s> </p>
<p> <s> “ Tädi Juuli , ega teie ei ole mu käekella näind ? ” viskab proua Alla mööda jooksul nagu pahvaku külma vett näkku . </s> </p>
<p> <s> “ Kui te seda mõtlete , siis mina ei ole võtnud , ” ütleb tema . </s> </p>
<p> <s> “ Ei ega , ” ütleb proua Alla ja kaob suurde tuppa , et hetke pärast köögist ilmuda . “ Jätsin nagu vannituppa seebiriiulile , aga ei ole , ei tea , kuhu olen pistnud . </s> <s> Ma ei saa ju ometi ilma kellata minna ! ” </s> </p>
<p> <s> Tema läheb oma tuppa ja paneb ukse kõvasti kinni . </s> <s> Peaks proua Alla ometi oma kella kuskilt tubadest leidma , palvetab ta südamest , kui leiab pärast vannitoast , siis hakkabki arvama , et tädi Juuli lõi kartma ja pani tagasi . </s> <s> Kedagi teist ju siin võtmas pole . </s> </p>
<p> <s> Laste hääled kaovad trepist alla . </s> <s> Korter jääb tühjaks ja päratuks . </s> <s> Veel tühjemaks ja päratumaks jääb tema süda . </s> </p>
<p> <s> võib-olla proua Alla ei mõtelnudki pahasti küsis nagu teiselt pereliikmelt kas oled näind kuhu ma pistsin kumb meist nüid oli ülekohtune </s> </p>
<p> <s> “ Kas sa ei kuule enam häste ? ” küsis Selma . </s> </p>
<p> <s> “ Ega ma easte ei kuule küll . </s> <s> Vahel ei akkagi kuulama , mõtlen niisama muidu . ” </s> </p>
<p> <s> “ Mis sa mõtled ? ” </s> </p>
<p> <s> “ Niisama . </s> <s> Oma elu ja . </s> <s> Vahel mõtlen , mis ma lugend olen . </s> <s> Vahel jälle mõne imeliku sõna üle . ” </s> </p>
<p> <s> “ Minust on see imelik , et meid siin memmedeks kutsutakse . </s> <s> Kellel lapsi pole olnud , kas neil pole paha , kui osatatakse nagu . ” </s> </p>
<p> <s> “ Kudas siis üida ? </s> <s> Eit on paha , kuigi taat ju ei ole . </s> <s> Moor on paha , kuigi vaar ei ole . </s> <s> Ämm on paha , äi ei ole . </s> <s> Mutt ei kõlba oopiski . ” </s> </p>
<p> <s> “ Mutt on veel see kõige hirmsam . ” </s> </p>
<p> <s> Ta on heegeldustöö kõrvale pannud ja istub oma toas videvikku pidades . </s> <s> Vändras peeti ikka videvikku . </s> <s> Ja nii hoiab mõne kopiku elektri päält kokku . </s> <s> Egas inimese mõtted ole nii halvad , et neid tingimata lampidega valgustama peab . </s> </p>
<p> <s> Keegi rõhub ust , üsna madalalt , aga mitte kõige madalamalt . </s> <s> Küllap see proua Alla poiss on . </s> <s> Ongi . </s> </p>
<p> <s> “ Tädi Juuli , ma tulin vaatama . . . mis sa siin istud pimedas nagu mutt ! ” </s> </p>
<p> <s> “ Nii ei ole ilus rääkida , poja . ” </s> </p>
<p> <s> “ Sa ju oled nagu mutt ! ” </s> </p>
<p> <s> “ Kes sulle nõnna õpetas ? ” </s> </p>
<p> <s> “ Emme . ” </s> </p>
<p> <s> “ Mine siis ära oma emme juure , kui sa nii räägid ! ” ütleb tema ja lükkab poisi uksest välja . </s> </p>
<p> <s> Kui ta pärast köögis priimust pumpab , võtab ta teema üles . </s> </p>
<p> <s> “ Mispärast te mind omakeskis mutiks nimetate ! </s> <s> See ei ole ilus , laps kuuleb ja ütleb ka . ” </s> </p>
<p> <s> Proua Alla ei saa esiotsa aru või teeb nagu ei saaks . </s> <s> Siis hakkab naerma . </s> </p>
<p> <s> “ See pole üldse see ! </s> <s> Me lugesime üht lasteraamatut , “ Muti metroo ” . </s> <s> Täna ma jutustasin sellise loo , elas kord mutt , kel oli metroo , justnagu päris , kuid uuem ja pisem , selle ta kaevas ja ehitas ise . </s> <s> See on see loom , kes elab maa all pimedas . </s> <s> Eks poisil tuli meelde , kui nägi teid pimedas istumas . ” </s> </p>
<p> <s> “ Ma ei usu . </s> <s> Küllap te omakeskis ikke nii räägite , kust laps muidu võtab . ” </s> </p>
<p> <s> Tema ise küll on mõttes ka öelnud : proua Alla . </s> </p>
<p> <s> “ Räägi sulle või seinale . </s> <s> Olgu , lähen ära . </s> <s> Ei mina viitsi siin kauem passida . </s> <s> Võtku endale , kui tahavad , ” ütles Selma . </s> </p>
<p> <s> “ Kes siis teise proteese võtab ! </s> <s> Need ei sünnigi ju kellegile ! ” </s> </p>
<p> <s> “ Ära ütle ! </s> <s> Ei nemad küsi . </s> <s> Miina rääkis , et kui teda siia toodi , siis röövitud siinsamas pesuruumis kõik hilbud seljast , lausa kahekesi tuldud kallale ja kistud viimane särk ka maha . </s> <s> Kohe soojalt panid oma selga , üles Miina . </s> <s> Silmakirjaks lastud talle siis väheke vett peale ja antud vanad katkised riigi riided . </s> <s> Miina on väga mures , mis küll saab , kui ta ükskord koju peaks minema . ” </s> </p>
<p> <s> “ Kuule nüid juttu ! </s> <s> Eks ta riided pesta tahtsid . ” </s> </p>
<p> <s> “ Oled sina ka üks ! ” ütles Selma ja kõndis minekut . </s> </p>
<p> <s> Ta seisab tagatoas , käed harevil , et vastu kleiti mitte puutuda . </s> <s> See on valge ja nii kerge , et hakkab sõrmenaha külge kinni . </s> <s> Puust raamiga hää suuruke peegel on seinalt maha võetud ja põrandale kapi najale tõstetud . </s> <s> Ta piilub ennast häbelikult , ta on nagu tõrgeski - mamma ja Marie võiks nüüd tõesti juba jätta tema ümber keerutamise . </s> </p>
<p> <s> “ Mamma , miks minul nii ilusat leerileiti polnd ? ” küsib Marie . </s> </p>
<p> <s> “ Sul oli ju . ” </s> </p>
<p> <s> “ Ei olnud . </s> <s> Polnd ültsegi nii ilus kahar . ” </s> </p>
<p> <s> “ Jaansoni poodis polnd valget riiet rohkem kui kuus küünart . </s> <s> Ei andnud kaharamat välja . ” </s> </p>
<p> <s> “ Minnud Pärnu nagu nüid . ” </s> </p>
<p> <s> “ Pärnus kallim . </s> <s> Papal polnd seekord raha , oli just talu osamaksu tasund . ” </s> </p>
<p> <s> “ Juuli oleks võind täna minu leidiga minna , see ju kappis ilus sile küll . ” </s> </p>
<p> <s> “ Jäta nüid , lapseke . </s> <s> Nii vaene ei ole mamma ka mitte , et mõlemale ei jõuaks õmmelda lasta . ” </s> </p>
<p> <s> “ Sa oled isi ilusam , las mul siis olla leit ilusam , ” leiab tema vaigistuseks . “ Päälegi pole meie leidid ühekorraga näha . ” </s> </p>
<p> <s> Ta teeb endale viimast korda pleti pähe ja ongi valmis minema . </s> <s> Marie hoiab talle üsna külje alla , nagu oleks kangesti hooles , kas kõik ikka näevad , kelle õde see valge nöpsik on . </s> </p>
<p> <s> Tema on väga õhevil , ei kuula Marie vadinat , et mitte esimest vastutulijat maha magada . </s> <s> Kes esimesele armulauale minejale estiks vastu tuleb , selle moodi su elu kujuneb . </s> <s> Küll tahaks , et aaptegimamsel vastu tuleks , aga see läheb nendega samas suunas . </s> </p>
<p> <s> Kirikupärnade all taatsab vastu ei keegi muu kui Kummi Kaie . </s> <s> Nii Kaiet hüütakse , mehed ütlevad , et lõdva püksikummi pärast . </s> <s> Kaiel ju kolm sohilast . </s> </p>
<p> <s> Marie märkab varem ja püüab teda küll teelt sirelipuhmastesse tõmmata , aga tema ei anna järele , ei usu valge kahara kleidi pärast teab kuhu pugeda . </s> </p>
<p> <s> Ta vaatab julgelt oma saatusele otse silma ja see temale ka . </s> <s> Kui ta Kaiest mööda saab , teeb vasema kontsa pääl kolm või neli tiiru - ennustus tühi ! </s> <s> Oleks olema , viskaks veel tuhka ka Kaie jälgedesse . </s> </p>
<p> <s> Ei mina lase ligi ühtegi poissi , tõotab ta endale . </s> </p>
<p> <s> Sellest saab hing kindlam , kuid rõõm oodatud päevast on rikutud , nagu oleks koheval kleidil must käpajälg , mida ta varjama peaks . </s> </p>
<p> <s> see kondsa pääl keeramine ikke aitas ka sest vallaslapsi saatus ei annud aga vist sai ülearu tiirutud oma last ka pole enam elavaks </s> </p>
<p> <s> Pesuruumi uks krampsatas krambist lahti , kaks õhetavat kirju kitliga naist astusid välja kui saunalised . </s> </p>
<p> <s> “ Vaata ette , tädi Juuli , ära kuku , põrand alles märg ! ” ütles sanitar Valli . </s> </p>
<p> <s> “ Ei see kuku , kelle kukkumine ette pole nähtud , ” ütles tema . </s> </p>
<p> <s> Esimene suurem rõõmutuhing oli tal koolilaskepäeval . </s> <s> Nüüd teeks küll ei tea mis ära ! </s> <s> Mõtle , vallakool läbi ! </s> <s> Oled iseoma peremees , nagu Volli , nagu Marie , võid söömalauas sõna sekka öelda ja papa ei vaata sedasi altkulmu otsa , et kas pink kõnelema hakkas . </s> </p>
<p> <s> Kuusehekk koolimaja ümber kohiseb suure kevade tulekust . </s> <s> Tuul lehvitab pikka undrukut ja kisuks juukseidki , kui need poleks kõvasti pletis . </s> <s> Lasipuu ääres seisavad võõrad hobused - võigud , kõrvid , raudjad , kimlid , rublatükilised ning nosivad pääkottide seest , seda ninaga suupärasemaks visates . </s> </p>
<p> <s> Teda hobune ei oota , ta on siitsamast , alevi vahelt . </s> <s> Kõik naispooled on ometi vasta tulnud - mamma ja vanamamma ja Marie , et koolijuhataja juttu kuulata ja silmi pühkida ja kirikulaule laulda oma vanas armsas koolimajas . </s> </p>
<p> <s> “ Sul on nüid ää meel küll , Juulikene ? ” küsib mamma . </s> </p>
<p> <s> “ On küll , mamma ! ” ütleb tema suure häälega ja langeb säälsamas mammale kaela . </s> </p>
<p> <s> “ Millest sul kõikse suurem äämeel on ? ” küsib mamma , kui jälle hingata saab . </s> </p>
<p> <s> “ Vene keelest , ” ütleb tema . </s> </p>
<p> <s> “ Et vene keele selgeks said ? ” </s> </p>
<p> <s> “ Ei mitte ! </s> <s> Et vene keelt eluilmas enam murdma ei pea ! ” </s> </p>
<p> <s> kas seda ütelust pidi siis mitu aastakümmet ääks tegema sääl Kubanimaal </s> </p>
<p> <s> Proua Alla tuleb tuisates kööki , puistab lauale kapsast ja kurki ja tomatit ja mis sääl on . </s> <s> Turukotti tühjaks kraamides vadistab proua Alla rõõmsalt . </s> </p>
<p> <s> “ Tädi Juuli , kas kujutate ette , mis täna oli ! </s> <s> Ei , te ei kujuta ! ” </s> </p>
<p> <s> Tema on parajasti kummargil oma nurgas , tellib priimuse leeki madalamaks . </s> <s> Magusad kaalikalõhnad pahvivad katla kaane vahelt . </s> </p>
<p> <s> “ Mis siis nii toredat oli ? ” teeb ta end huvi tundma . </s> </p>
<p> <s> “ Ei , mis toredat ! </s> <s> Võib-olla ei peaks ma seda teile üldse rääkima , aga see on nii peast põrunud lugu ! ” </s> </p>
<p> <s> Tema ajab end sirgu ja jääb ootama , mis see ka ei oleks . </s> <s> Ta märkab , et on proua Allast pool pääd lühem . </s> </p>
<p> <s> “ Üks Vikerkaare tänava naine , ma õieti ei teagi , kes ta on , me pole tuttavad , aga ta pidas mu kinni ja ütles midagi väga ootamatut . </s> <s> Ta ütles : ma tean küll , kes te olete ja olen tahtnud ammu küsida , kuidas teie , noor inimene , küll selle kommunistiga ühisköögi peal läbi saate . </s> <s> Ma ei taibanud esiti , arvasin , et ta ajab mind kellegagi segi , aga ta tundis teid ja et Venemaa eestlane . </s> <s> Võõrad inimesed teavad ikka kõige paremini , minul poleks midagi seesugust pähegi tulnud . ” </s> </p>
<p> <s> Külm käsi näpistab teda südame ümbert . </s> <s> Aga ta võtab ennast kokku . </s> </p>
<p> <s> “ Kudas kellegile . </s> <s> Sääl olin vassist , siin kommunist . ” </s> </p>
<p> <s> “ Et seal fašist , see on arusaadav , aga siin . . . kas mõni veel on nii arvanud ? ” </s> </p>
<p> <s> “ Kudas siis . </s> <s> Esiotsa muud ei kuulnudki . </s> <s> Oleks seda ette teadnud , poleks tagasi tulnud . </s> <s> Vai ei , ega sääl ka elu poleks olnud , nisukesed ajad tulid pääle . </s> <s> Inimene seisku paigas omade keskel , muud midagi . </s> <s> Kui ta kord ära läheb , siis arvestagu , et tagasi tulles ei leia endist aega ega endisi inimesi enam eest . </s> <s> Siis aised valesti ja kogu lugu . ” </s> </p>
<p> <s> “ Tädi Juuli , kas tahad ka lehte näha ? ” küsis Elmira , niipea kui ta tuppa oli jõudnud . </s> </p>
<p> <s> “ Ma väheke vaataks küll , ” ütles tema ja võttis mööda minnes Elmira jalutsist Edasi-lehe . </s> </p>
<p> <s> Madde ja Friide magasid endistviisi . </s> </p>
<p> <s> “ Surmakuulutusi ikke vaja silmata , ajaga kursis olla . ” </s> </p>
<p> <s> “ Ei mina tunne siin kedagi . </s> <s> Minu omad kõik ju läind ja ees ootamas . ” </s> </p>
<p> <s> ” Ilus on ikke lugeda , vahel on nii ilusad kuulutused ja noored inimesed . ” </s> </p>
<p> <s> “ Vanast ma vaatasin kõikse enne kinukuulutused üle , mina olin kõva kinuskäija . </s> <s> Mul Tallnas sõbraana Miina , see ju öheksakümmend täis , aga käib veel ikke , kepp seltsi võetud . </s> <s> Kusse vanal inimesel minna , kes teda oodab . </s> <s> Talvel , siis on isevahe , siis libedaga ei lähe . ” </s> </p>
<p> <s> Ta tõstis tooli akna alla . </s> <s> Luges : </s> </p>
<p> <s> “ Esmaspäev , 10. august 1982. ” </s> </p>
<p> <s> kuupäev on ainumas asi mis lehes tõsi kõik muu on väljamõeldis vai lausa mula ütles Ruudi ühekorra ja nüid tuleb see mulle ikke meele kui lehe kätte võtan Ruudi ütelus nagu takjas </s> </p>
<p> <s> Ega lehes tõesti midagi lugema meelitavat olnud , kauged ja võõrad tundusid need murelikud ilmaasjad ja ülevoolavad töörõõmud . </s> <s> Tema oleks nagu oma teekonnal teise harru keeranud ja maailm teise . </s> </p>
<p> <s> Üks siiski oli . </s> <s> Ta nihutas prille ninaseljal , keeras end valguse peri ja luges . </s> </p>
<p> <s> ameerika sõjardite mõttetult julm ja kuri tegu nõudis sel päeval seitsekümmend vi is tuhat inim elu nagasaki tuhanded elanikud ja irosima ning teiste linnade esindajad kogunesid rahu parki ameerika aatom pommi rünnaku ohvrite mälestamisele kell üksteist null kaks akkasid linnas kõlama rahu kellade ääled tehase sireenid ning laeva viled </s> </p>
<p> <s> õige küll sellest ju palju räägitud ja loengul olen käind ja kinu näind see oli ju akkuraat minu sünnipäev viiskümmend viis sain tookord </s> </p>
<p> <s> on ilmas ikke irmsaid asju ja mõni irmus päev on pikk nagu aasta </s> </p>
<p> <s> See pulmahommik on õige vaikne : ajad ju segased . </s> <s> Sõda ei küsi armastusest , aga armastus ka ei küsi sõjast . </s> <s> Istutakse laua ümber . </s> <s> Laud on lookas nagu eesti pulmades kombeks , toiduainetega on küll kitsas käes , aga ega siis talupoeg nälga näe . </s> </p>
<p> <s> Tema vaatab , et noorrahvas tuleb õige häbelikkude nägudega magadiskambrist ära saali pulmaliste sekka . </s> <s> Siin elu juba kihab . </s> </p>
<p> <s> “ Ääd uut aastat ! ” hüütakse neile igast nurkast . </s> </p>
<p> <s> “ Õnnelikku aastat 1919 ! ” hüüab eile äiaks saanu , õllekapp ja tuju üle voolamas . “ Õnne noortele ! </s> <s> Õnne langudele ! ” </s> </p>
<p> <s> “ Peidmees-poiss , kuda see mullu võetud noorik ka mekkis ? ” kilkab Tireli-Kaarel . “ Küll sul aga vedas , üheainumase ööga sai naine terve aastanumri vanemaks ! ” </s> </p>
<p> <s> Tireli-Kaarel sihuke ongi , nagu pudelikorgi pääle astub , nii suu tireleid pillub . </s> <s> Keegi ei tarvita tema päris nime . </s> </p>
<p> <s> Tema läheb istub eemamale , mamma juurde , kaugemale va Tirelist . </s> <s> Ta vaatab , kuidas värskel ämmal annab askeldada , käsikambri ja saali vahet kedrata . </s> <s> Peaks talle ehk abisse asuma . </s> </p>
<p> <s> Suur valge on juba väljas , kui uksele põmmima hakatakse , kuulda et püssipärade ja saapakontsadega . </s> <s> Kõik kohkuvad vait , aga või sa pidu peidad . </s> <s> Püssimehed lastakse sisse . </s> </p>
<p> <s> Vallavanem Jürgens astub ette ja küsib , mis mehi ollakse . </s> </p>
<p> <s> “ Venelased ja valged , ” tuleb vastus . </s> </p>
<p> <s> Vändra maaler Karl Sagar on neil ligi võetud , kas teejuhiks või seletajaks , see mees on vene keele porssija ning tuntud punasepoolne . </s> <s> On püssimehed siis valged või ei , mine võta kinni , ühesugused karvased on nad kõik , keda nähtud . </s> <s> Vallavanem teeb märgi , et hoitagu keel hammaste taga . </s> </p>
<p> <s> “ Andke punased välja ! ” nõutakse . </s> </p>
<p> <s> Vallavanem teeb pulmavanemale märgi , ja kutsumata võõrad palutakse lauda . </s> <s> Need ei tõrgu moodupärastki mitte , eks süldikausside ja verivorstide vahel paistavad va halja pikad kaelad . </s> <s> Ja õlletoopides kobrutab . </s> </p>
<p> <s> Viie minutiga lähevad lõuad ja silmad läikima , kasukad võetakse seljast , saapad aetakse maha . </s> <s> Tehakse ennast igatepidi koduseks , mõni riputab püssigi nagisse kõlku . </s> </p>
<p> <s> Tema vaatab seda imestades , ta on mõisas küll näinud vene rändlauasaagijaid , kuid need ei haisenud nii vängelt . </s> </p>
<p> <s> Kui püssimehed on küpsed , loodetakse tasa ja targu asja arutada . </s> <s> Aga või sa venelasega läbi rääkida saad ! </s> </p>
<p> <s> “ Punased välja ! </s> <s> Õiglase kohtu ette ! ” müristab ninamees , kui esimene nälg aetud . </s> </p>
<p> <s> Söömariistad pühitakse üle serva põrandale , lina äiatakse kapsaleemest kuivemaks varrukaga , mingi nimekiri raksatakse lauale sellisel hool , et kausid ja kannud kokku kilksatavad . </s> </p>
<p> <s> Palju päid kummardab nimekirja kohale . </s> </p>
<p> <s> Taeva arm ! </s> <s> Esimesena on kirjas vallavanem ise ! </s> <s> Tema järel vene varesejalgades pea kõik kohapidajad , kõrtsmik ja meier ja koolijuhataja ja muud antvärgid , kes endal vasakpoolsusegi pattu ei tea olevat , saati siis veel punaveresust . </s> </p>
<p> <s> Äkki on need vantkad ikkagi punased ? </s> <s> Tulid haneks tõmbama ? </s> </p>
<p> <s> “ Mis mehi te olete ? ” küsib vallavanem jälle . </s> </p>
<p> <s> “ Palahhovitši mehed , ” öeldakse uhkelt . “ Kuulsad mehed . ” </s> </p>
<p> <s> Saa sellest siis targemaks . </s> </p>
<p> <s> Vallavanem vaatab Sagari Karlale otsa , see peaks ju teadjam olema , aga Karla kehitab muudkui pükse ja on näost nagu veidike imelik . </s> </p>
<p> <s> “ Meie ei kingi ühelegi punasele närukaelale ! ” kinnitab päälik . “ Hakkame aga pihta . ” </s> </p>
<p> <s> Pea kõik , kes nimekirjas , on pulmas . </s> <s> Pea kõik , kes pulmas , on nimekirjas . </s> </p>
<p> <s> Prouad ja mamslid ja emandad näitavad oma rõivaid ja ehteid ja küsivad : on siis mõnel punasel midagi hinge taga ? on neil tõulehmi ja tõuhobuseid , on neil salved vilja ja lakad heinu ja aidad toidupoolist täis ? </s> <s> Peremehed astuvad ette ja küsivad : on siis punastel reialuses vedruvankreid ja rehepeksumasinaid , on neil rukist külvatud kümnele tiinule ja palgimets kasvamas tosinal tiinul ? </s> </p>
<p> <s> Palahhovitši mehed jäävad üsna vagaseks . </s> <s> Päälik viskab pilgu Sagari Karla poole , päälikul näikse midagi koitvat ja ta hakkab üle näo irvitama . </s> </p>
<p> <s> “ Kui nii , siis tahame seda kõike näha , ” ütleb päälik pärast omakeelset arupidamist . </s> </p>
<p> <s> Terve selle õndsa öö trambivad püssimehed kõvaks taluõuede jõululund . </s> <s> Vooriga võetakse kaasa , mis silm näeb ja süda ihaldab . </s> </p>
<p> <s> “ Punaste peksmiseks läheb palju kraami vaja , “ seletatakse . </s> </p>
<p> <s> Maaler Sagar on neil aina kaasas kui asjamees , mõned panevad tähele , et meest peetakse kahe püssimehe vahel . </s> <s> Ja keskhommikul , kui idataevasse kerkib koidukuma , riputataksegi teejuht kõrge kõivu okstesse kõlku , enne kui Vändra selja taha jäetakse . </s> </p>
<p> <s> Kui temal Sagarist nagu kahju on , ütleb vallavanem : </s> </p>
<p> <s> “ Jäta nüid , kulla Juuli ! </s> <s> Nimekiri oli Karla käekirjaga tehtud . </s> <s> Eks ta vaeseke ootas vist punaseid , aga suskas tähtsa paberi valgetele . </s> <s> Ühe õnnetus on teiste õnn . ” </s> </p>
<p> <s> ma olin sääl pulmas vanapiiga juba kakskümmend kaheksa täis sul ju vanatüdreku ais külges ütles Tireli Kaarel ma läksin ära mamma kõrvale et minu ais vanapoissi ei äiriks </s> </p>
<p> <s> Kui ta Kaiest mööda saab , teeb vasema kontsa pääl kolm-neli tiiru . </s> <s> Ei mina lase ligi ühtegi poissi , tõotab ta endale . </s> </p>
<p> <s> “ Julius tuleks sulle ommispäe kosja , kui teaks , et sa teda vasta võtad . ” </s> </p>
<p> <s> “ Oh mamma , lase ma ooda veel ! ” </s> </p>
<p> <s> “ Keda sa oota mõtled ! </s> <s> Aastad on kärmed kuluma , vanatüdreku ais tuleb ruttu külge . ” </s> </p>
<p> <s> “ Aga ühekorra see tuleb , kelle poole veri veab , ma tean ! ” </s> </p>
<p> <s> Nad seisavad ja vaatavad kahekesi , kuidas vesi mõisa ilutiiki voolab - voolab ja voolab ja voolab . </s> <s> Süda on sõnu täis ja suu püsib vait . </s> <s> Varjud pikenevad ja tihenevad , kuu tõuseb , et looja minna . </s> <s> Ta ootab , magus piin rindus , et teine ütleb . </s> <s> Aga teine ei ütle - tal on põues sama piin . </s> </p>
<p> <s> “ Ignat Ignatovitš , ” tutvustab end pikk kuivetu mees , vuntsid nina all sorgus . </s> </p>
<p> <s> “ Julia Ivanovna , ” ütleb tema ja mõtleb , et see pole mees , kellele kaks korda otsa vaadata . </s> </p>
<p> <s> “ Meie Ignat on ungarlane , pealegi poissmees , ” sosistab Polina Urõsantovna usalduslikult . “ Aga jätke see enda teada , oleme ju kõik ühtviisi nõukogude . ” </s> </p>
<p> <s> Ungarlane ! </s> <s> See on ju peaaegu nagu eestlane ! mõtleb tema ja vaatab Ignatti tähelepanelikult , seni kui mees ei märka . </s> </p>
<p> <s> Pisut hiljem ütleb Polina Urõsantovna Ignatile saladuslikult : </s> </p>
<p> <s> “ Meie Julitška on eestlane , pealegi neiu seisuses veel , aga jätke see oma teada , siin oleme ju kõik ühtviisi nõukogude . ” </s> </p>
<p> <s> Ignat vaatab üle Polina täidlase õla talle otsa . </s> <s> Nende pilgud kohtuvad . </s> </p>
<p> <s> missugusena peaksin Ignatti meenutama millise tema poosi ilme puudutuse ääletooni valima ta oli nagu taevas kõrge selge pilves pilvitu muutlik muutumatu IGNAT </s> </p>
<p> <s> Kõik kolm lõõskasid magada , tekid kõrvuni veetud . </s> <s> Tuli temalgi pikali visata , selg istumisest nagu väsinud ka . </s> <s> Pikaliolekus teeb inimene kõige vähem lärmi , ei häiri teisi , vahel on nad ennast nii tühjaks maganud , et ärkavad pisemagi krõpsu peale , talitse siis nende meelepaha . </s> </p>
<p> <s> Ta silmitses seinamustrit , hoolikalt , tollhaaval , ent unustas sealsamas , mis triipsud , mis värvi , unustas , et silmitsenud oli . </s> </p>
<p> <s> ( Kui ta juba allkorrusel lamab , püüab tihtigi ülaltoa tapeeti meenutada , et ajule tööd anda , et mitte inimkookoniks muutuda . </s> <s> Ta ei saa kontrollida mälu täpsust - kui küsib Maddelt või Elmiralt , mis karva nende toa sein on , ütlevad need , et ei tea , lubavad järele vaadata , aga ei vaata . ) </s> </p>
<p> <s> imelik asi on aeg see venib nii tasakesi nagu oodaksid aina midagi vai kedagi aga säälsamas on päev õhtal nagu niuhti ja irmus ruttu on suvi läind ja külm käes ja jälle suvi läind ja jälle külm käes </s> </p>
<p> <s> vanuses paistab aeg lühike lapsest oli pikk see tuleb vist sellest et üks aasta on üks öheksakümnendik elu aga viieaastase elust viiendik </s> </p>
<p> <s> kõikse pikem peaks siis olema teine eluaasta see on akkuraat nii pikk kui terve senine elu kahju et ei mäleta toda õrna iga varsti enam ei mäleta midagi pää nagu vahukulp leem jookseb läbi vaht jääb pääle pidama </s> </p>
<p> <s> Nad istuvad tema lesankal , pää pääd vastu . </s> <s> Uljana soojad pisarad tilguvad tema kaelusesse ja tema pisarad teevad niiskeks Uljana roosikirja halati rinnaesise . </s> </p>
<p> <s> Kord-korralt kargab Uljana püsti , ringutab käsi ja kisendab , siis jälle paneb pihud madala valgeks lubjatud ahju pääle ning õõtsutab end selle najal , nagu mõtleks last tooma hakata . </s> </p>
<p> <s> Fjokla tormab sisse , pats kuklakrunnist lahti harunenud , slõtska ripakil . </s> </p>
<p> <s> “ Õekesed-kullakesed ! ” halab Fjokla , nagu oleks just temal kedagi taga kurta . </s> </p>
<p> <s> “ Häda , oh häda on meie pääle tulnud , oh meie õnnetukesed ! ” nutab Fjokla suure häälega . </s> </p>
<p> <s> Fjokla seletab läbi nutu ja silmavee : </s> </p>
<p> <s> “ Minu vanamees ütles , see on saatuse sõrm , et ma turgu kaasa ei läind , kui Ignat kutsus , ütles , Ignat kutsus , aga mina jäin kohmitsema , jäin rahakotti otsima , ei leidnud , kus sa rahata lähed , ütles , mul läks õnneks , aga vaesest Julitškast on kahju , ütles , vaesest Uljanotškast on kahju , ütles , need ju sama hästi kui lesed , ütles . </s> <s> Aga mina ei usu , õekesed-kullakesed , küll nad kodu tulevad , ega nii ka ole , et ilmsüüta inimesed ära kaovad , kui ka kogemata kinni võetakse , kui nad ilmsüüta on ! ” </s> </p>
<p> <s> Seesuguse lohutuse pääle pühib Uljana silmad seelikusabaga kuivaks . </s> </p>
<p> <s> “ Mis võiks süüks panna minu vanamehele , vahest ehk seda , et lollist pääst haarangusse sattus nagu kala võrku . ” </s> </p>
<p> <s> “ Just-just , nagu kala võrku ! </s> <s> Ega kala seepärast loll ole , kui kalamees kaval on . </s> <s> Keset ilusat päeva , keset turuplatsi nüüd sihuke asi ! ” sädistab Fjokla , kohendab juuksekrunni ja pistab säälsamas ilma sissejuhatuseta ulguma . </s> </p>
<p> <s> “ Hää-daa-aa , hää-ää-daa-aa , õekesed-kullakesed , häda on meile osaks langenud ! </s> <s> Rist ja viletsus ! </s> <s> Nagu oleks saatusel veel Zojast vähe olnud , et nüüd Ignat ka ! ” </s> </p>
<p> <s> “ Baaba daragaja , ära mata inimesi enneaegu ! ” keelab Uljana . </s> </p>
<p> <s> Tema valgub Zoja nime kuuldes vaimust ja verest täiesti tühjaks . </s> </p>
<p> <s> süüks pandi miskisuguse silla õhku laskmist ei teagi kus sihuke sild Kubani pääl oli vai on pole Ignat sinna jalagagi saand </s> </p>
<p> <s> ja nüid minevaasta Fjokla äkki kirjutas olla avalikuks tõusnud et toda silda pole ilmaski ehitama akatud et rahad olevat ära raisatud siis öeldudki enda kaitseks et partisaanid olla õhku lasnud ja rahvas võeti turulatsil kinni et need ongi partisaanid </s> </p>
<p> <s> näed nüid sinu Ignat oli ilmsüüta kirjutas Fjokla nagu kallist kingitusest </s> </p>
<p> <s> ää et säält tulema sain muidu oli Fjokla ju kena inimene igatepidi ega meil omakeskis ütlemist olnd </s> </p>
<p> <s> vahel peris ää laisk olla ja voodi pääl lebaluusi lasta vajuks nagu suigatusse aga säälsamas tuleb mingi kärsitus mingi ootus et peaks nagu minema vai tegema vai lõpuni mõtlema ja laiskus ongi välja põetud kudas teised küll jaksavad ommikust õhtani ja õhtast ommikuni mitte ei mõista </s> </p>
<p> <s> Rahvavool rümab nagu kevadine Kuban . </s> <s> Endise linnasauna uksepiidad nagisevad tagant tulijate pressingust . </s> <s> Eespool on selline tihedus , et ei näe jalga jala ette tõsta , kes trepiastmele komistab , ei sel ole kukkumise ruumi . </s> <s> Viha , ärevus ja kokkukuuluvustunne valitseb massi . </s> <s> Kogu Krasnodar on vist väljas . </s> </p>
<p> <s> Vaikitakse süngelt . </s> <s> Eespool kuuldub nuuksumist . </s> <s> Ärevalt küünitatakse päid , nuusutatakse õhku . </s> </p>
<p> <s> “ Seltsimehed , kas leidsite midagi ? ” kaigub kilav naisehääl kuskilt õige tagant , väljast . </s> </p>
<p> <s> “ Tst ! </s> <s> Tst ! ” kostab igast küljest . </s> </p>
<p> <s> “ Ega see mõni pühakoda ole , et tst-tst ! ” kilab seesama hüsteeriline hääl . “ See on linna saun , seltsimehed ! ” </s> </p>
<p> <s> “ Veresaun , ” kostab kellegi bass ja pahaendeline vaikus võtab maad . </s> </p>
<p> <s> “ Kui sääl midagi näha poleks , ega siis sakslased poleks kutsund , et inimesed , tulge vaadake , mis kommunistid on teind , ” sosistab Uljana ja pigistab tema käsivart . </s> <s> See on vist sinine puha . </s> <s> Uljana pigistab iga kord , kui miski tähelepanu köidab . </s> </p>
<p> <s> Tema ei poeta silpigi . </s> <s> Ta ei tea ise ka , miks tuli , mida loodab leida - tuttavat riidehilpu , pliiatsikritseldust seinal , mõnd reetlikku pabeririba , välgumihklit , võtmekimpu ? </s> <s> Ohked , oiged ja mõtteläkitused ei jäta ju jälge ega jää õhku võnkuma ? </s> </p>
<p> <s> Ooooo ! kostab hoonesügavusest paljuhäälne õudusehüüatus , see levib suult suule nagu tuuleiil - oooo ! ooo ! </s> <s> Eidekesed löövad risti ette ja halavad kaasa : ooooo ! teadmata , mis ja milleks , see on nende eneste õudusetunne , lootuste purunemise hirm , mis nõnda välja pääseb ja kuuldavaks saab ning omasuguste tundetulvaga üheks rümaks ühineb . </s> </p>
<p> <s> “ Mis sääl on , seltsimehed ? ! ” hüüab kile hääl , ikka temast sama kaugel tagapool . </s> </p>
<p> <s> Ja siis jälle - ooooo ! uued hulgad on pärale jõudnud - sinna . </s> </p>
<p> <s> Tema jalad vaevalt puudutavad kiviplaate , vool kannab teda , lühikest ja kleenukest , pehmete ja paksude , pikkade ja kõhnade vahel . </s> <s> Ooooo ! häälitseb temagi , seda ise märkamata , tema äng ja südamevalu , seni varjul ja sügavasti peidus , püüab ükskord ometi kuuldavaks saada . </s> <s> Keegi ei pane teda tähele , ta on täiesti üksi siin ühises halamises . </s> </p>
<p> <s> Kui siin olekski viimne tervitus seinale kribitud , siis on see tuhandest varrukast maha nühitud , kui olekski põrandale poetatud taskurätt või suitsukarp , siis on see tuhandest jalapaarist kaasa viidud ja tolmuks tallatud . </s> </p>
<p> <s> Lõpuks on temagi päral . </s> </p>
<p> <s> “ Mis see on ? ” küsivad mõned hämmeldunult . </s> </p>
<p> <s> Saksa ohvitser seletab : </s> </p>
<p> <s> “ Gaasiahjud . </s> <s> Gaasikambrid . </s> <s> Esmaklassilised . </s> <s> Teie kommunistid põletasid siin inimesi . ” </s> </p>
<p> <s> “ Inimesi või laipu ? ” küsib bassihääl . </s> </p>
<p> <s> Sakslane vaikib , silmad maas . </s> </p>
<p> <s> Vaat kus jälle tuleb saksa keelt tarvis . </s> <s> Aga parem kui ei oskaks , parem kui ei saaks aru . </s> <s> Parem kui ei oleks näinud . </s> </p>
<p> <s> jälle see mälestus see ju narmendamiseni ära vaadatud läbi kannatatud tühjaks nutetud aga ikke ei kulu ikke ei lähe tuhmiks tuleb auda kaasa võtta </s> </p>
<p> <s> mina ei ole jaksanud andeks anda IGNAT </s> </p>
<p> <s> Vaevalt jõuavad nad majakraami hädapärast nurkadesse tassida ja kompsud üle ukse sisse tõsta , kui tulevad kaks naabrinaist , kaks murumuna , leib ja sool kombekohaselt käterätikul . </s> <s> Nad kummardavad sügavalt juba lävel , tema kummardab vastu , murrab tüki leiba , kastab soola sisse , maitseb ja tänab . </s> <s> Ignat niisamuti . </s> </p>
<p> <s> “ Fjokla küpsetas , ” ütleb teine murumuna . </s> </p>
<p> <s> “ Uljana tikkis , ” ütleb Fjokla . </s> </p>
<p> <s> Tema võtab soolaleiva vastu , kiidab käteräti peent tikandit , pakub külalistele , mis tal olema juhtub . </s> </p>
<p> <s> Hapukurki pole noorikud enne maitsnud . </s> <s> See tundub neile võõrastav , kuid aitab süüa küll , sest ei karju hamba all . </s> </p>
<p> <s> “ Aga meil soolatakse hoopis arbuuse ja meloneid , ” ütleb teine neist , kas Fjokla või Uljana . </s> </p>
<p> <s> Seda ta juba teab . </s> <s> Pastilaad ja varenjet keedetakse ka , sellega kulinaaria piirdubki . </s> <s> Aedade küpseks saamisel söövad kõik mis jaksavad , kostitatakse möödakäijaidki , mida ei jõuta kõhtu varjule panna , see variseb ja mädaneb . </s> <s> Kergelt saadud , kergelt läinud . </s> <s> Niisugune on lõunamaa ja tema tava . </s> <s> Peab harjuma . </s> </p>
<p> <s> nii külm ja nii pime tundus esiotsa siin põhjalas kui tagasi tulin inimesed allis rõivas ja vaikseäälsed enne ära minekut ei olnud seda tähele pannud siis ei teadnud et on olemas soojad maad ja sihuke rammus muld et ernekepp läheb kasuma kui viitsid mulda torgata </s> </p>
<p> <s> ma näen vahel Kubanimaad unes vahel talve südames nii ele nii ele päiksest üle ujutud nagu oleks lõputa einaaeg </s> </p>
<p> <s> Ta loeb parajasti Minna postkaarti ega tea , kas nutta või naerda , kui Uljana jookseb sisse . </s> </p>
<p> <s> “ Julitška daragaja , vaata mis ma sulle õmblesin ülestõusmispühadeks ! ” </s> </p>
<p> <s> Häädusest särades hoiab Uljana musta pisikest mütsikest nööripidi õhus , ettevaatlikult nagu sabapidi hiirt . </s> </p>
<p> <s> “ Slõtska ! ” tunneb tema ära . </s> <s> . “ Sul on ilusad juuksed , õeke , aga nüüd kammime need nagu kord ja kohus . ” </s> </p>
<p> <s> Ta asub toimetama , tõmbab juuksed päälael trammi et ragiseb , punub kõvasti pletti , keerab pleti kuklasse krunni , veab slõtska nööriga ümber krunni kokku . </s> </p>
<p> <s> “ Meil kantakse tanu päälael , ” ütleb tema . “ Vanast ei tohtinud eesti abielunaine tanuta üle oovigi minna . ” </s> </p>
<p> <s> “ Meil ei tohi ka praegust ilma slõtskata õues nägu näidata . ” </s> </p>
<p> <s> Kui töö valmis , annab Uljana talle käsipeegli pihku , suuremat peeglit hoiab tema selja taga õige nurga all , et ta seda toredust hinnata saaks . </s> </p>
<p> <s> Võõras , võõras tundub ta enesele , nägu lõunamaa päiksest juba pargitud , soeng veider nagu mõnel kubankal . </s> <s> Ta ongi ju kubanka . </s> </p>
<p> <s> Kui ta tänades peegli käest paneb ja tõuseb , suudleb Uljana teda südamlikult mõlemale põsele ja hõiskab : </s> </p>
<p> <s> “ Hristos voskress ! ” </s> </p>
<p> <s> Tõsi küll , vana kallendri pühad , tuleb talle nüüd meelde . </s> <s> Ka õige vastus tuleb keele pääle : </s> </p>
<p> <s> “ Poistine voskress ! ” </s> </p>
<p> <s> “ Nüüd lähme padavai kirikusse ! ” </s> </p>
<p> <s> Kui tema , käed ripakil , seisma jääb , lõikab Uljana kõik kahtlused läbi . </s> </p>
<p> <s> “ Ma tean küll , et sa teist usku oled , aga Jumal on ju üks ! </s> <s> Tule meiega sel kallil pühal ! ” </s> </p>
<p> <s> Tema on oma pühad juba kaks nädalat tagasi ära pidanud , Minnale kanapoegadega postkaardigi läkitanud , täna Minnalt juba kärme vastuse saanud . </s> </p>
<p> <s> Minna kirjutab lahtisel postkaardil , kõigile lugeda - </s> </p>
<p> <s> mis munadepühad kas sul äbi ei ole sihukest roppust mulle soovida ise mehenaine oled sa lõunemaa päikse käes oopis lolliks läind </s> </p>
<p> <s> “ Misse kell juba on ? ” küsis Elmira läbi haigutuse . </s> </p>
<p> <s> “ Mine vaata , tädi Juulil on öökapi pääl , ” ütles Friide . </s> </p>
<p> <s> “ Sel ju väike sihverplaat , ainult tädi Juuli silm seletab . ” </s> </p>
<p> <s> “ Aja ta siis ülesse . ” </s> </p>
<p> <s> “ Ull pääst , millas tema meid üles ajand on . ” </s> </p>
<p> <s> “ Aga tema ei magagi millaski , ise ütleb , tema meil see kõikse parem ! ” </s> </p>
<p> <s> “ Näet jälle ! </s> <s> Ole ise ka kõikse parem ! ” </s> </p>
<p> <s> “ Mina olengi . ” </s> </p>
<p> <s> “ No siis peaks küll päike lõunest tõusma . ” </s> </p>
<p> <s> “ Vanadekodus ükstaskõik , tõuseb päike vai jätab tõusmata . ” </s> </p>
<p> <s> Tema pani hirmuga silmad kinni : keegi tuhveldas lähemale . </s> <s> Küllap Elmira , Friide ei viitsiks ju . </s> </p>
<p> <s> “ Magabki , tõeõige , ” ütles Elmira otse tema kõrva ääres . </s> <s> Mõned udujuuksed tundusid Elmira hingeõhust lendu paiskuvat . </s> </p>
<p> <s> “ Hakkab õige surema vai ? ” imestas Friide voodist . “ Kangesti vagane teine täna . ” </s> </p>
<p> <s> “ Ta ongi sihuke omanohki . </s> <s> Tema käest tuleb sõnakest osta . ” </s> </p>
<p> <s> “ Aga kost meie teame , et ta väha magab ? </s> <s> Meie ise sel ajal ju magame ! </s> <s> Võib-olla laseb ka et puss tossab . ” </s> </p>
<p> <s> “ Olgu mis on , magamine kõhutäidet ei anna , mul soolikad kolisevad . ” </s> </p>
<p> <s> “ Noh siis akkab vihma sadama . ” </s> </p>
<p> <s> “ Mille nii ? ” </s> </p>
<p> <s> “ Noh vihma ajal vihmaveetorud ikke kolisevad . ” </s> </p>
<p> <s> “ Sina pane oma patune suumulk kinni , laralõug sihuke ! ” </s> </p>
<p> <s> “ Ja sina pane oma uruauk kinni , õhk paks , raske ingata ! ” </s> </p>
<p> <s> Voodi räntsatas , küllap Elmira voodi , ja sealt hakkas kostma nutunuuksatusi . </s> </p>
<p> <s> Muidu oli toas hea vagane kõik . </s> </p>
<p> <s> Väljas on nädalast nädalasse seesama valus lõunamaa valgus , niisugust levitaks kuplita laelamp , paljast , ükskõikset , halastamatut , muutumata valgust . </s> <s> Pole ainumastki pilve , mis lõõska varjaks , pole tuuleõhkugi mitte , mis leitset liigutaks . </s> <s> Maakera näib olevat seisku jäänud unenäolises kõrbetaolises vaikuses . </s> </p>
<p> <s> Ta võtab Stalini preemia laureaatide sarja tagant eestikeelse piibli , teeb selle huupi lahti . </s> <s> Satub tundmata kirjakoht . </s> <s> Võib ka olla , et ta on seda varem lugenud , kuid see on suletuks jäänud . </s> <s> Nüüd järsku avatakse tema silmad - see on akkuraat temale öeldud ! </s> </p>
<p> <s> sest kui mina võõras keeles palun Jumalat siis loeb mu vaim aga minu mõistmine ei saada ühelegi kasu </s> </p>
<p> <s> sest kes võõrast keelt räägib see ei räägi mitte inimestele vaid Jumalale sest seda ei kuule ükski aga vaimus räägib tema salajasi asju </s> </p>
<p> <s> Tal langes kivi südamelt - kas ei ütle esimene lause : ära palu vene keeles , ja teine lause : palu selles siin võõras keeles , mis on su emakeel , sest sa räägid Jumalale , mitte inimestele . </s> </p>
<p> <s> Kui ükskord Eestisse saan , siis otsin mõne uuema piibli ja vaatan , kas on nii , lubab ta enesele . </s> </p>
<p> <s> ( Suur on tema hämmeldus , kui ta aastakümneid hiljem päris uuest tõlkest leiab selle koha kätte - </s> </p>
<p> <s> sest kui ma keeltega rääkides palvetan siis palvetab mu vaim aga mu mõistus on viljatu </s> </p>
<p> <s> sest kes keeltega räägib ei kõnele inimestele vaid Jumalale sest keegi ei saa temast aru ja ta räägib saladusi </s> </p>
<p> <s> Taga targemaks ! ohkab tädi Juuli . </s> <s> Keeltega räägib ? ) </s> </p>
<p> <s> Vene keel , vene keelt , vene keeles , vene keelega . . . </s> </p>
<p> <s> Zoja on sõitnud Musta mere äärde pioneerilaagrisse . </s> <s> Tema ei saa nüüd kuskil rahu . </s> <s> Miks laps juba ei kirjuta , kas jõudis õnnelikult pärale , kuidas sääl on , ega vesi külm ole - Zoja ju lõunamaa laps , kangesti hellitatud . </s> </p>
<p> <s> On hää küll , et laps saab nii kaugesse , ehkki see ei olegi kauges , see on vägagi lähedal , ütleb Ignat , aga tema ise ei ole Musta merd näinud ligemalt kui tookord rongi aknast , kui nad Eestist Kubanimaale ümber asusid , ja Läänemerdki on ta näinud vaid seesama kord , kui sõitis uhke laevaga Pärnust Riiga . </s> <s> Ent siis oli pesast lahkumise valu nõnda suur , et ta vaevalt midagi tähele pani . </s> </p>
<p> <s> Pärnus olid nad Sillaotsa trahteris laagri üles löönud , ta ei olnud öö otsa magada saanud , sihuke võõras elu ja olemine oli olnud . </s> <s> Kuidas nüüd Zojake sääl , Zoja ju temasse läinud , ei kannata võõraid haisusid . </s> <s> Oh ei leia kuskil asu ta oma kärsimatusega ! </s> </p>
<p> <s> Kunagi varem pole ta Uljanaga nii palju hulkunud ja nii palju rääkinud , kõik need õndsad hommikud otsa , kui Ignat tööl ja vesiravilas õhtupoolne vahetus . </s> <s> Nad on Uljanaga julgelt tosin aastat tuttavad , sõbradki , alles nüüd saavad tõeliselt lähedaks , nii kaua pidid ootama ja aastaid raisku laskma . </s> </p>
<p> <s> Uljana on sünnilt kasakas . </s> <s> Kasakad on uhke rahvas , alistamatu . </s> <s> Iidsetel aegadel on nad asustamata maadele tulnud ja need viljakandvaks töötanud . </s> <s> Ei saa , ei saa keegi kasaka vaimu maha tallata , suur venegi rahvas mitte , ehk see küll teiste lämmatamises esikohal on . </s> </p>
<p> <s> “ Kui oleks sihuke edetabel maailma loomisest pääle , siis oleks ka selles venelased raudselt esikohal ! ” kinnitab Uljana , kui nad Kubani ääres seisavad ja laia vetevälja vaatavad . </s> </p>
<p> <s> “ Ise räägid vene keelt ja oled üsna vene baaba , ” naerab tema ja suudleb Uljanat mõlemale põsele , nagu oleks nad üle pika aja kokku saanud või mõtleks siinsamas lahku minna . </s> </p>
<p> <s> “ See on väline kest , kullake , maskiballi nägu , ” ütleb Uljana ja suudleb vastu . “ Sa ise ka räägid vene keelt nii mis sorin ja ise ka oled läbi ja lõhki vene baaba ! ” </s> </p>
<p> <s> “ Küll ma jälle eestlaseks saan kui tarvis ! ” naerab tema . “ Ma olen ju miljonär , meid on miljon eestlast ! ” </s> </p>
<p> <s> Ja ta jutustab oma Vändrast , et meil niisamuti - vanal hallil ajal olnud sääl esimeseks külaks Oriküla , ära põgenenud orja mälestuseks , kes soode ja metsade taha eluaset rajama hakanud . </s> <s> Nüüd on see kant rahvarohke ja viljarikas . </s> </p>
<p> <s> “ Ilus , ilus on sääl põhjalas , ma näen vahel unes . </s> <s> Udu ja oktoobrivihmadki on sääl armsad , ” ütleb tema . “ Just neid ma igatsen siin leitsakus . </s> <s> Sääl kõnnin ma alati päiksepoolsel teeküljel , kõik kõnnivad . </s> <s> Sääl päikse nälg , siin päikse tülgastus , kui saaks kahe keskele ! ” </s> </p>
<p> <s> “ Ütle midagi oma keeles . </s> <s> Räägitakse , et ilus keel . </s> <s> On sul mõni salm koolist meelde jäänud ? ” </s> </p>
<p> <s> Ja siis läheb nagu külimitul põhi alt - ta loeb luuletusi , loeb neljas keeles , loeb lõputult . </s> <s> Sekka lükivad nad mälestusi , vaimustusega , kirglikult , kisuvad teineteisel sõna suust , räägivad ühekorraga , vadistavad lakkamata . </s> </p>
<p> <s> Nad hulguvad mööda armsaks saanud uulitsaid , mööda Mirat kuni Šaumjanini , säält pööravad Gogolisse , siis Kommunaaridele , siis Sverdlovile , siis Krasnoarmeiskajale . </s> <s> Ikka ja jälle satuvad nad Krasnajale , naudivad varjulisi kõnniteid ja teineteise usaldust . </s> <s> Palju ei puudu , et jäävad tööle hiljaks . </s> </p>
<p> <s> “ Hakkame aga minema , ” ütleb Uljana . </s> </p>
<p> <s> “ Akkame aga minema , ” ütles Friide . “ Tädi Juuli , kuuled ka vai ? ” </s> </p>
<p> <s> Teised olid juba püsti . </s> </p>
<p> <s> “ Kudas Elmiral silmakliinikus läks ? </s> <s> Mis tohter ütles ? ” küsis tema . </s> <s> Alles nüüd tuli meelde . </s> </p>
<p> <s> “ Mis sääl minna . </s> <s> Ei leia nad midagi . </s> <s> Vanadus , ütlevad . </s> <s> Seda tean ma ilma tohtrite abitagi . ” </s> </p>
<p> <s> “ Vanaduse vasta ei ole rohtu üles leitud , ” ütles Friide </s> </p>
<p> <s> “ Aga vanadusel ja vanadusel on vahe sees ! ” ütles Elmira . </s> </p>
<p> <s> “ Enda vanadus on ikke vastikum välja kannatada kui teiste vanadus , ” ütles Friide . “ Vai vastapidi jälle - teised vanad on vastikud , ise oled ää . ” </s> </p>
<p> <s> “ Mitte see ! </s> <s> Kuda sina küll alati vääriti aru saad ! </s> <s> Ma ütlesin , et on tervemaid vanasid ja aigemaid vanasid , see vahe ! ” </s> </p>
<p> <s> “ Elmirakene tahab sureda purutervena . </s> <s> Kes ei tahaks . </s> <s> Aga võta näpust ! ” </s> </p>
<p> <s> Koridoris jäi jutt katki , sest nad pudenesid ükshaaval teiste sekka , nagu pealmised viljaterad pudenevad veskikolu poole liikujate viljaterade vahele . </s> <s> Summakesi kandusid nad trepist alla , alla . </s> </p>
<p> <s> All tubades peeti uksi pärani . </s> <s> Kolmeteistkümnendas istus Neena kellegi sängiserval , kauss süles ja lusikas ootevalmis . </s> </p>
<p> <s> “ Näe tee suu lahti , nõndamoodi nagu mina teen ! </s> <s> Näe vaata ! ” </s> </p>
<p> <s> Neena näitas ette , kuidas suud lahti teha . </s> <s> Memm , pruun ja kuivanud justkui unustatud õunasüda , vahtis teda patjade najalt , vahtis ja vahtis ja ajaski suu ammuli . </s> </p>
<p> <s> Kärmelt tõugati vanurile lusikas suhu . </s> </p>
<p> <s> Kus memm puristas , läkastas , sülitas , vehkis pääd kahele poole et udujuuksed lendlesid . </s> </p>
<p> <s> “ Sööme ikka natuke , õige natukene , siis tuleb tervist ja jõudu , ” meelitas Neena . </s> </p>
<p> <s> mis see Neena küll ometi ää inimene jätku rahu kui teine ei taha ja see memm kah et öelda ei taipa et attäh ma olen juba söönd külastajad söötsid sanitaar viiks kausi sama targalt tagasi </s> </p>
<p> <s> kui ei võta iva ega tilka siis ei määri linu ka </s> </p>
<p> <s> see ei ole enesetapp mis oleks patt see on kehast loobumine nagu ernes jätab kuivand kõdra maha see ei peaks raske olema kellegile kes ennast üle elab </s> </p>
<p> <s> kes kaua sureb ega see pole kaua eland see on vaid oma surma ära naernud </s> </p>
<p> <s> ( Ometi , kui ta siin all lamab , ei tule talle see juba-olen-söödetud nipp meelde enne kui vastu kevadet . </s> <s> Esiotsa püüab ta oma väärikuse eest võidelda valet appi võtmata . </s> <s> Kuni loodab veel jalgu alla saada . ) </s> </p>
<p> <s> Söömatoa uksel näis rüsin tekkinud olevat , kepid ja kargud ei sündinud liikuma , aga tagant surus tulv peale . </s> </p>
<p> <s> “ Mis sääl äda ? ” hüüti kärsitult . </s> </p>
<p> <s> “ Kannatage , üks linalakk neiu siin viie jalaga ! ” hüüdis mehehääl vastu . </s> </p>
<p> <s> “ Et see tatterjalg ei näind kah varem tulema akata ! ” ütles Friide . </s> </p>
<p> <s> Tema teadis seda kulupäist vanakest . </s> <s> See kunagi võimlemisõpetaja liikus nii , et lükkas taburetti enda ees , pani haige põlve taburetile , tõmbas terve jala järele , siis tõstis haige põlve üles krõnksu , lükkas tabureti jälle edasi . </s> <s> Vanake tegi seda nobedasti , aga mitte küllalt nobedasti . </s> </p>
<p> <s> “ Mis sääl paistab ka ? ” hüüti . </s> </p>
<p> <s> “ Eks ernesupp ! ” hüüti kooris . “ Aisust ei tunne vai ? ” </s> </p>
<p> <s> “ Ongi ernesupp ja kartulad ! ” hüüdsid esimesed . </s> </p>
<p> <s> “ Pärast jälle oleks nagu paukpadruneid söönd , ” kiitis meeshääl . </s> </p>
<p> <s> Naised naersid . </s> <s> Mida iganes mõni meeshääl ütleks , ikka leidub naerjaid naishääli . </s> </p>
<p> <s> Tema ei võinud rasket toitu süüa , keskpaik ei võta vastu , kuigi supp oli nii koduse näoga nagu mamma keedetud ja paistis isegi tuline olema . </s> </p>
<p> <s> peaks kellegile mehele ära andma mehed ehk ei saa söönuks sellest naiste mõõduga mõõdetust kus see medalitega mees kadus pahasti küll et me pole tuttavad võõralt ta ehk ei võtaks mõtleb et löön külge vai pelgab ehk mürgitust </s> </p>
<p> <s> Tema laudkond oli kohal , võis sööma hakata . </s> </p>
<p> <s> meie igapäevast leiba anna tänapäev aamen </s> </p>
<p> <s> Ta tõstis supi ära laua servale ja võttis kartulid ette . </s> <s> Ta vajutas kartulid kahvliga hakklihasousti sisse püdelaks , poetas kääru leiba sinna lisaks . </s> <s> Kui mamma selliseid söömakombeid näeks ! </s> </p>
<p> <s> mamma ei eland nii vanaks tal olid kõik ambad suus kui pärlid kui auda läks mamma oli noor alles kaheksakümmend kui ära sures </s> </p>
<p> <s> Saianaised tulevad viiekümne versta päält kokku - Pärnust , Paidest ja Viljandist - nii kuulus on Rõusa laat . </s> <s> Vaatad saianaiste kaupa ja suu jookseb vett . </s> <s> Suur vann maas on tainast täis ja pannid muudkui särisevad . </s> </p>
<p> <s> Teda ja Mariet tõmbab üks iseäranis trullakas suslamammi , tõmbab sellise väega , otsekui oleks neil Mariega suurauad suus ja keegi talutaks suu kõrvalt . </s> <s> Sel mammil läheb kaup nagu lennus , jaga või kaheksa käega . </s> </p>
<p> <s> Puhas vesi võetakse maanteekraavist , aetakse kuumaks , sortsatakse siirupit hulka - nii hää et joo või kõht loksuma . </s> <s> Aga viis kopkat toop ja pooletoobise eest anna kolm . </s> </p>
<p> <s> “ Näet Tireli Kaarel kah ! ” tonksab Marie teda küünaspääga . </s> </p>
<p> <s> See ostab kohe terve toobi , maitseb ja mekutab mokkadega nagu tiine mära . </s> </p>
<p> <s> “ Mis kuramuse susla sul on , leige vesi ja magusat mitte üks raas ! ” kostab Tireli Kaarli hääl üle laadaplatsi . </s> <s> Kõik jäävad kuulama , et midagi nüüd tuleb . </s> </p>
<p> <s> “ Silmapilk pane seerupit sisse ! </s> <s> Vai anna mu raha tagasi ja pane oma susla kus tahad ! ” </s> </p>
<p> <s> Suslamammi naerab üle laia näo . </s> </p>
<p> <s> “ Mul raha käes , pane ise oma susla kus tahad ! ” </s> </p>
<p> <s> “ Panengi , ” ütleb Tireli Kaarel . </s> </p>
<p> <s> Kui suslamammi selja keerab , et tainavannist tainast küünitada , tõmbab Tireli Kaarel suslamammi seitse aluskuube üles kõrgesse ja heidab toobitäie kuuma suslat sinna sabade alla nagu kerisele . </s> </p>
<p> <s> Sa taeva arm , kus nüüd tõuseb naerupahvakuid ja sõimusõnu kui kerisest ! </s> </p>
<p> <s> “ Ma kutsun nuiakupja , sa nurjatu ! ” kisab suslamammi ja muudkui rapsib oma aluskuubesid nagu hauduja kana , silmad valgeidpidi . </s> </p>
<p> <s> Nemad Mariega naeravad , kas kõht kõveraks . </s> <s> Hää nüüd , et suslat sees ei loksu ! </s> </p>
<p> <s> Kahekümnes oktoober , külma ilmaga aluskuued kõik märjad , ega see ole nali ka . </s> <s> Aga või nemad seda mõikavad . </s> </p>
<p> <s> “ Kutsu aga kutsu nuiakubjas jah , nuiakubjas isi see kõikse nurjatum ! ” irvitab Tireli Kaarel . </s> </p>
<p> <s> “ Misasja teie , äbitud , irnute teise õnnetust ! ” noomib ei tea kust ilmunud mamma ja tirib teist tütart teisest käest eemamale . “ Näed säält nuiakubjas tulebki , valge sedel mütsi ees , saate ka oma jao kätte , naerge siis ! ” </s> </p>
<p> <s> “ Lase ma vahin , mis see nuiakubjas nüid teeb ! ” nõuab Marie , aga mamma tirib vist õige valusasti , sest Marie nägu läheb virilaks . </s> </p>
<p> <s> “ Kesse nuiakubjas on ? ” küsib tema . </s> </p>
<p> <s> “ Mõni mõisa palgaline , peab korda , et laada aegu teed ära ei ummistaks . ” </s> </p>
<p> <s> “ Misse Tireli Kaarel ütles , et nuiakubjas isi ongi see kõikse nurjatum ? ” küsib Marie , kui nad juba julgemas paigas on . </s> </p>
<p> <s> “ Rahvas teadvad rääkida , et nuiakupjad on vahel laatade pääl isi suured vargad ja parajuse mehed pole nad ka mitte , kui prii viina juure saavad . </s> <s> Vändra rahvas on aus ja õiglane , rahvas sihukest valskust ja võimu näitamist ei salli , ” seletab mamma . </s> </p>
<p> <s> Tema paneb mamma juttu kangesti imeks , sest enamasti mamma nendega nii pikalt ei seleta . </s> <s> Vai olgu siis naabri-Mariga , kui nemad päält võivad kuulata ja seejuures vakka püsivad , justkui neid polekski . </s> </p>
<p> <s> mamma auale vist enam ei saa ei jaksa sõita nii kaugesse nõnna kehvaks jäänd siin igavese lamamisega </s> </p>
<p> <s> mis mammal oleks öelda mina nüid ju kõvasti vanem ega vist targem mamma ei saand säält Vändrast välja aga kõik maailma asjad teadis puha </s> </p>
<p> <s> ( Mamma hauale saab ta mõttes ikka - kuni kevadeni välja võib ta vaimus kõik hauaasemed läbi käia kasvõi iga päev . </s> <s> Omaenese künkastki võib ta heietada , ta arvab selle vanadekodu platsile , sääl ju ruumi jagub . </s> <s> Ta ei tea , et pungade pakatamise ajal tehakse küll auk valmis , aga see jookseb öösel sulavett täis , nii et Neena hakkab ütlema , et tema küll ei luba kallist tädi Juulit külma vette panna . </s> </p>
<p> <s> Ja nii kaevatakse viimasel tunnil haud kaugemasse surnuaeda , üsna linna piirile , Emajõe ürgoru kõrgele kaldale . </s> <s> Nõnda võiks ta sealt näha A le Coqi kuulsat torni ja oma Tähtvere-kodu selle taga , kui silmad üle pea sirutaks . </s> <s> Põlispärn kohiseb ta pähitsis ja noored paarid hulguvad istepaika otsides suved läbi ta ümber . ) </s> </p>
<p> <s> Ta tõstis silmad ja vaatas Friide taldrikusse . </s> <s> Friide oli supi ja sousti segi möllinud ja paistis ise seejuures õige pühapäevanäoga . </s> </p>
<p> <s> “ Nüid ei saa nad kellegile maha sahkerdada , siga ka ei söö ! ” kiitis Friide ja müksas teda vandeseltslaslikult . </s> </p>
<p> <s> Tema pühkis viimase leivasuutäiega oma taldriku kuivaks . </s> <s> Supp seisis puutumata . </s> </p>
<p> <s> attäh Jeesukesele minu kõht jälle täis anna neile kel ei ole aamen </s> </p>
<p> <s> Elmira ja Madde olid ka valmis , nad võisid tõusta ja minna . </s> <s> Minna - kuhu ? </s> <s> Õhtusööki ootama ? </s> </p>
<p> <s> Neena seisis kolmeteistkümnenda uksel . </s> <s> Tädi Juulit märgates läks ta nägu heledaks , nagu oleks päike pääle paistma ulatanud . </s> </p>
<p> <s> “ Tädi Juuli , kudas sa ennast tunned ? </s> <s> Kas lähme täna surnuaeda ? </s> <s> Sa tahtsid vist õde vaatama minna ? ” </s> </p>
<p> <s> “ Oijah , ää laps , see sul meeles ! ” </s> </p>
<p> <s> “ Kas lähme ? ” </s> </p>
<p> <s> “ On sul aega ? ” </s> </p>
<p> <s> “ Täna on . ” </s> </p>
<p> <s> “ See oleks ää küll . </s> <s> Marie ikke käis minu sünnipäeval , nüid kus ta tulla ei saa , nüid siis olen mina käind teda külastamas . </s> <s> Ma teen sulle nii palju tüli . ” </s> </p>
<p> <s> “ Ma hea meelega näeks ka , kus su õde maetud on . </s> <s> Mine pikuta üleval natuke , ma ootan vahetuse ära , puhka seni jalga , meil tublisti käia , lähme küll kahe bussiga , aga ikka . ” </s> </p>
<p> <s> “ Mul peaks bussi jagu raha veel olema . ” </s> </p>
<p> <s> “ Ole rahul , kui ei ole ka , küll saame üle , see mõni kopik nüüd . </s> <s> Teine kord maksad ära . ” </s> </p>
<p> <s> Talle tulid kui tiivad külge , ta sai trepist üles kui lennates . </s> </p>
<p> <s> ammu pole nii kaugesse saand kas oskangi inimeste ulkas olla vai olen nagu koloosi kanad need kah ei usu puurist välja käia kui pääsevad on paanikas nagu ilma pääta </s> </p>
<p> <s> Friide nosis oma kapi kallal , keeras paberitutsakatest välja head ja paremat . </s> </p>
<p> <s> “ Tädi Juuli , võta tee suu seks , enne kui ära apuks läheb . </s> <s> Sa jätsid supi alles , nüid kõhus ruumi . ” </s> </p>
<p> <s> “ Attäh , ää inimene , ei mul ole kõhtus ruumi raasu , soolikad vist kokku kuivand . </s> <s> Tee kui tükitööd selle söömaga , viisakuse pärast võta , et teised ju vaeva näind ja keetnud . ” </s> </p>
<p> <s> “ Mis nende vaevast , nemad ju selleks ongi , ” ütles Friide ja ehitas endale tubli singivõileiva . </s> </p>
<p> <s> Tema läks võttis padja alt piibli , et näis mis see ütleb linna mineku kohta . </s> <s> Tuli see koht , et - </s> </p>
<p> <s> asetati aujärjed ja Elatanu võttis istet </s> </p>
<p> <s> tema kuub oli valge kui lumi </s> </p>
<p> <s> ja tema juuksed kui puhas vill </s> </p>
<p> <s> no nüid on mõtlemist kas see sääl peab Marie olema </s> </p>
<p> <s> Marie juuksed olid viimasel otsal allikirjud ja karmid kui meie vanal Paukal aga võib ju olla et sääl antakse valged rõivad ja valged juuksed kui puhta elu oled eland </s> </p>
<p> <s> Ta heitis pikali - Neena käskis , aga mõtted ei lubanud rahus viibida . </s> </p>
<p> <s> mis Neena sääl all teeb kas söömariistad on juba koristud ja vahetus tulnud äkki vahetus ei tulegi mõned sanitaarid on ju vastutustundeta äkki läheb Neenal meelest et mina oodan läheb lennates kodu poole ää meel et saab suitsu rahus ette panna alles pooles mäes tuleb meele aga siis lööb käega ah ei akka tagasi minema ka </s> </p>
<p> <s> no mis mul ometi sügeleb nagu laps kohe eks omme ka päev kui täna ei saagi kas Neenal ka omme aega on Neena ütles täna on </s> </p>
<p> <s> äkki on vahetus juba tulnud ja Neena mõtleb kus mina olen jäänd kas ma ehk ei jaksa minna võib-olla ei akka tema üles ronima mõtleb et mina pean ju nagunii alla tulema </s> </p>
<p> <s> Ta tõusis üles , soris sahtlis , võttis rahakoti ja pani prillide kõrvale valmis . </s> <s> Siis lõi kahtlema . </s> </p>
<p> <s> peaks vist teise undruku panema see terve ja puhas küll aga ise tean et ära lamatud ja sukad need võiks ka teised panna Ta nihutas tooli ja selle seljatoe varjus seadis ennast korda . </s> </p>
<p> <s> “ Juuli-tädi läheb vist pulma . </s> <s> Esiteks - ernesupp ei läind nokki , teiseks - uus seelik käigus , ” ütles Friide . </s> </p>
<p> <s> “ Mõni uus ! </s> <s> See julgelt kolmkümmend aastat vana . ” </s> </p>
<p> <s> “ Ära räägi , mõni võtab uue naise , kuigi see on kolmkümmend aastat teise peetud , uus ikke . </s> <s> Räägi välja , äkki lähed tõesti mehele , sul silm särab pääs ! ” </s> </p>
<p> <s> “ Jäta juba , Friide , lorikapukas sihuke , pane suumulk kinni , ammu läila kõigil ! ” keelas Elmira . </s> </p>
<p> <s> “ Kas ma ütlesin sulle , mis mulku sina peaks kinni oidma ! ” </s> </p>
<p> <s> Ta pidi teiste uudishimu vaigistama . </s> </p>
<p> <s> “ Sanitaar Neena lubas mind kalmuaeda viia , ma pole Marie aual ammu käind . </s> <s> Ehk nüid siis saab . ” </s> </p>
<p> <s> “ Vii minu poolt ka terviseid , ” ütles Friide . </s> </p>
<p> <s> ( Friide ei tea , et terviseviija enam tagasi nende hulka ei tule . </s> <s> Oleks teadnud , oleks midagi mõistlikumat teele kaasa öelnud , kahjatseb ta pärast . </s> <s> Nad ju kohtuvad veel , aga ka siis ei oska Friide midagi mõistlikku öelda , kuigi tahaks . </s> <s> Friide lihtsalt ei tea , mis see peaks olema . ) </s> </p>
<p> <s> All läks ta kõigepealt peegli ette . </s> <s> Seni oli end enamasti käsikaudu kamminud . </s> <s> Aga linnarahva ees nii ei saa . </s> </p>
<p> <s> juuksed karmid ja allikirjud nagu Mariel viimases lõpus ning nägu tõmmu nagu mõnel kubankal kelle moodi ma olen </s> </p>
<p> <s> Jumal lõi inimese oma näo järgi </s> </p>
<p> <s> eks Jumal loonud inimese vaimseks olendiks ja surematuks nagu tema ise on vaim ja surematu aga juuksed ja näojooned ja keha on inimesel inimesesoo omad mitte Jumala </s> </p>
<p> <s> Talle tuli Petöfi meelde - </s> </p><lg type="free"><l> Sahk künnab põldusid oma jao </l><l> Siis äke teeb tasaseks maa </l><l> Aeg künnab vagusid üle me näo </l><l> Ei äesta neid siledaks ta </l></lg>
<p> <s> kudas see ungari keeli on tuline kahju et ei mäleta pää nagu koiaukusid täis võib-olla Ignat mäletaks tema sures väga noorelt </s> </p>
<p> <s> kust ma tean kui noorelt ta just sures ja kas ta üleültse surnud on </s> </p>
<p> <s> Neena läks mööda , lükkas nõudekäru . </s> </p>
<p> <s> “ Aa , tädi Juuli juba valmis . </s> <s> Istu veel natuke rahus , kogu jõudu , ma annan selle värgi Ilonale pessu ja panen siis ennast ka kähku valmis . ” </s> </p>
<p> <s> Ta läks istus valge seljatoega toolile ja märkas siis , et toolirea teises otsas , juhataja ukse taga kügeles võõras mehekogu , kangesti kössis , otsekui sooviks nähtamatu olla . </s> <s> Ta tunnistas kühkatsit mitu head silmapilku , kuni otsustas ligemale istuda . </s> <s> Ta jättis ühe tooli vahet , selle märgiks , et uustulnuka hingeruumi ei ründa . </s> <s> Talle tuli meelde , mismoodi Mahta jutust oli talle estiks abi olnud . </s> </p>
<p> <s> “ Kas tulite päriseks ? ” küsis ta , kui teine teda tähele pani . </s> </p>
<p> <s> “ Ühüh . ” </s> </p>
<p> <s> “ Nüüd olete vist kohkund küll . </s> <s> Siin ju võõras valgus ja võõrad lõhnad ja palju võõraid vanu inimesi . </s> <s> Mina tulin kolm aastat tagasi ja mõtlsin estiks , et ei arine siin ilmaski . </s> <s> Aga ära arinesin , kus sa ingega lähed . ” </s> </p>
<p> <s> “ Ma poleks iial arvanud , ” ütles vanapapi . </s> </p>
<p> <s> “ Kesse arvaks . </s> <s> Igaüks loodab , et temast läheb see mööda . ” </s> </p>
<p> <s> “ Mina ja vanadekodu ! </s> <s> Oh issand , kui sa olemas oled ! ” </s> </p>
<p> <s> Nad vaikisid pilgu . </s> </p>
<p> <s> “ Inimene isi on ju ikke enesel kaasas . </s> <s> Elatakse siingi . ” </s> </p>
<p> <s> “ No mis teie , aga mina olen vana , see jääb minu viimaseks jaamaks , ” ohkas vanapapi . </s> </p>
<p> <s> “ Kui vana siis õieti , kui küsida tohib ? ” </s> </p>
<p> <s> “ Seitsekümmend viis . ” </s> </p>
<p> <s> Tema hakkas naema , lõbustatult nagu noor tüdruk . </s> </p>
<p> <s> “ Siis olete ju poisike alles . </s> <s> Mina olen öheksakümmend kaks . </s> <s> Akkuraat teile emaks . ” </s> </p>
<p> <s> “ Üheksakümmend kaks ? </s> <s> Kus jutt ! </s> <s> Nii sale ja nii kärme kõnnakuga ! ” </s> </p>
<p> <s> Papi vaatas talle nüüd otsa . </s> <s> Papil ei olnud prille ees . </s> </p>
<p> <s> “ Gut , blitzblank , ” on härrad üsna rahul . </s> <s> Võib-olla selle pärast , et neil prille ees ei ole . </s> </p>
<p> <s> “ Eine Blitzmädel , ” ütlevad härrad Eberhard . “ Mis nimi , viks tüdruk ? ” </s> </p>
<p> <s> “ Mind üidke tädi Juuli . </s> <s> Ma võiks teile iljem maja tutvustada , kui selle järgi vajadust tunnete . ” </s> </p>
<p> <s> Papi ei ütelnud midagi , joonistas muudkui kepiotsaga kiviparketi ruute järele . </s> <s> Musti ja valgeid . </s> </p>
<p> <s> “ Sugulane teeb vist juhataja juures pabereid korda . ” </s> </p>
<p> <s> “ Ühüh . ” </s> </p>
<p> <s> “ See läheb ruttu . ” </s> </p>
<p> <s> “ Aga on lõplik . ” </s> </p>
<p> <s> “ Lõpmatuse ees on kõik lõplik . </s> <s> Varem vai iljem , mis sääl vahet . ” </s> </p>
<p> <s> “ Mina vist varem . </s> <s> Mul ju palju tõbesid . </s> <s> Arstid ütlevad , et vanadusest . </s> <s> Vanaduse rohi ei ole muud kui haud . ” </s> </p>
<p> <s> “ Kes valib vanaduse , see valib ka vanaduse aigused , need käivad koos . </s> <s> Ma põlgasin ja kartsin vanadekodu vist selle pärast , et tegelikult kartsin ja põlgasin surma ja vaesust . </s> <s> Nüid kus ma enam ei karda ega põlga ei surma ega vaesust , nüid siis iseendast langes ära ka vanadekodu põlgamine . ” </s> </p>
<p> <s> “ Te olete väga jutukas . ” </s> </p>
<p> <s> “ Vabandage . ” </s> </p>
<p> <s> “ Ei , teie vabandage mind , ma ei tahtnud tõrjuda , ma avaldasin vaid ainult oma muljet . ” </s> </p>
<p> <s> “ Arilikult ma ei räägi palju . </s> <s> Mitte üle mõnekümne sõna päevas . </s> <s> Kas te ei leia , et maailm oleks elamisväärsem , kui inimestel oleks sõnalugejad pääl , nagu on olemas sammulugejad . </s> <s> Et kui miljon sõna täis saab , siis võetakse kõnevõime üldse ära . ” </s> </p>
<p> <s> Papi tõstis üllatunult pää . </s> <s> Kepiots unustas oma tegevuse . </s> </p>
<p> <s> Siis hakkas papi naerma . </s> <s> Papil olid harvad hambad . </s> </p>
<p> <s> “ Teid võiks ministrite nõukogu esimeheks valida . </s> <s> Kabineti istung kolme minutiga ! </s> <s> Raadio ja telekas vakka ! </s> <s> Ja Brezhnev . . . ” </s> </p>
<p> <s> Taat jäi vait , vahtis ringi . </s> </p>
<p> <s> “ Mina ei ole siin pajakõrvaks , ” ütles tema ja pani lohutava peopesa teise käeseljale , mis toetas kepivangu . </s> </p>
<p> <s> “ Näh , Artur , sina kurameerid siin juba ! ” ütles keegi keskealine mees . </s> <s> Juhataja ise oli tema selja taga ja aitas naerda nagu õnnestunud nalja . </s> </p>
<p> <s> Nad läksid kolmekesi tagumise trepi poole . </s> <s> Tema jäi järele vaatama . </s> </p>
<p> <s> kui kaua sel Neenal võiks aega minna kui kaua käib noore tüdruku kähku kui silmi pähe maalitakse ja seejuures suitsu tossatakse eks nii kaua kui suitsupakk tühi </s> </p>
<p> <s> tohter ütles et ootamise aega võiks mäluarjutuseks kasutada ma siis arjutan </s> </p>
<p> <s> misuke on juhataja tuba siin mu selja taga ei tea olen käind olen näind ei pannudki tähele tool ja laud peab sääl olema riiul vai kapp kah </s> </p>
<p> <s> ei toole on rohkem palju toole seina veeres koosolekuks ja külastajatele </s> </p>
<p> <s> aga misukesed olid härrade Eberhardi kirjutustoad kolm neid kokku oli alumises rohelise laega kirjutustoas olid seinad raamatit täis Milla ütles puha tääduskirjandus ei saa ühestki sotti Milla olla vahel vaadand kui tolmu pühkis kümnes keeles Milla olla arvet pidand sinna kirjutustuppa käisid prohvessorid kokku üle ilma vahel polnd neil aega söömatuppagi minna ja lõuna viidi teebrettidega sinna järgi </s> </p>
<p> <s> ülemises inglikujudega kirjutustoas olid juturaamatud ja muu sihuke sääl oli mitu kirjutuskappi kõik kohad lahti jäetud raamatit ja paberisedelisi täis neid ei tohtind puutuda sinna kirjutustuppa käisid ajalehed ka ja vahel anti neid teenijatele ette lugeda </s> </p>
<p> <s> tornitoas oli veel üks pisike kirjutuskammer sinna tohtisid ka preilid Hermine ja prouad Hildegard iga kell sisse astuda mina sääl käind ei ole teisi tubasi olen üle ukse vaadand kui härrased kottu ära olid ja Milla kangesti pääle käis et vaata kui ilus </s> </p>
<p> <s> “ Vaata kui ilus ma olen ! ” ütles Neena ja pistis oma värvirõõmsa näolapi talle nina alla ning itsitas ise . “ See on moodne sõjamaaling . </s> <s> Kui teeks tädi Juulile ka sihukese , ah ? ” </s> </p>
<p> <s> “ Tädi Juulil on sõjamaaling olemas . </s> <s> Eks sa näe , misukesed mäed ja orud , nagu tankiga üle lastud , irmutab surma ka ära ! ” </s> </p>
<p> <s> “ See sobib sulle . ” </s> </p>
<p> <s> “ Arvad ? </s> <s> Ma olen nii võõras peeglist vaadata . </s> <s> Vaim on küll oma , noor alles ja jõudu täis , kui vaid ihu kuulaks vaimu käsku ! ” </s> </p>
<p> <s> “ Ma võtan sul käe alt kinni , siis ehk kuulab . ” </s> </p>
<p> <s> “ Ära võta , teised mõtlevad uulitsal , et ma su vanavanaema olen . ” </s> </p>
<p> <s> “ Kas sa ei taha mu vanavanaema olla ? ” </s> </p>
<p> <s> “ Sul on vast äbi . ” </s> </p>
<p> <s> “ Kui oleks , siis ei võtaks . </s> <s> Aga näe võtan ja olen uhke pealegi . ” </s> </p>
<p> <s> Välistrepil jäi ta seisatama , katsus jaki taskuid . </s> </p>
<p> <s> prillid on rahakott on taskurätt on </s> </p>
<p> <s> Selsamal hetkel hüüti selgesti ja kõvasti tema nime . </s> </p>
<p> <s> Juuli , kas sa ükskord tuled juba ! hüüdis Marie kannatamatu häalega . </s> </p>
<p> <s> “ Õde üidis , ” ütles ta hämmeldunult . “ Kas sina ei kuulnud ? ” </s> </p>
<p> <s> “ Ei kuulnud . </s> <s> Ma ei teadnudki , et sul mõni õde elab . ” </s> </p>
<p> <s> “ Mul on üksainumas õde Marie , keda me praegust kalmuaeda vaatama lähme . </s> <s> Tema üidiski . </s> <s> Ta on ikke sihuke kannatamata olnd . </s> <s> Vast on tal lilled aua pääl valamata . ” </s> </p>
<p> <s> Sanitar Neena vahtis teda suuril silmil . </s> </p>
<p> <s> “ Kuule , tädi Juuli , ehk lähme mõni teine kord . </s> <s> Vaata , ajab pilvi üles , äkki hakkab sadama . ” </s> </p>
<p> <s> “ Ega me siis tsukrust ole , mis see mõni tiba teeb , muudku juuksed lähvad puhtaks ja kergeks , kui on vihmaveega üle loputud . </s> <s> Noh ja kui sa seda üidmist endeks pead , siis usun ikke minna . </s> <s> Ei me keegi tea , kuskohtas surm meid oodab , seepärast oodan mina teda igas kohtas . </s> <s> Ma arvan , et täna ma autu alla ei jää , meil ju kahe pääle kolm-pool silma . ” </s> </p>
<p> <s> Paar piiska langeski , aga jättis kohe järele . </s> <s> Ja nad hakkasid tasapisi astuma . </s> </p>
<p> <s> Linn oli palju teisemaks läinud sellest ajast , kui ta alles vabalt ringi liikus . </s> <s> Kahju , et pidi üsna jala ette vaatama , asfaldiaukude ja igasugu rämpsu pärast , ta oleks meelsasti vahtinud kui laps ette ja taha ja kõrvale ja üles . </s> </p>
<p> <s> Ta pani tähele maju ja inimesi ja autosid , nagu poleks neid enne näinud või ei näeks neid enam iial . </s> <s> Kui keegi noormees talle rindu jooksis , sest tema ei saanud küllalt kärmesti eest ära , naeris ta heledasti nagu laps , kes kena koerusega hakkama saanud . </s> </p>
<p> <s> Ilus , ilus oli see linn , ilusad tema inimesed . </s> </p>
<p> <s> Üks daam lõhnas nii lilleliselt , et tuli lausa hirm - nüüd kohe läheb ta bussi ja temal peab ju ometi see vanadekodu vänge hais juures olema ! </s> <s> Ta taipas , mispärast Neenal kaua läks - Neena dušitas ja kreemitas pealaest jalatallani , et haisu nahapooridest välja saada , kõik selleks , et inimesed bussis pead ei pööraks . </s> </p>
<p> <s> Aga tema hirm oli üsna ilmaasjata - noorte inimeste pilgud libisesid temast üle nagu täiesti tühjast kohast . </s> </p>
<p> <s> kas ma tõesti olen juba nähtamatu </s> </p>
<p> <s> Siis ohmas - see on nagu metsas , ega seal ka keegi üksikut puud vaata , see puu peab üsna teistmoodi olema , mis pilku püüab - väga vana või väga võimas või peab see lausa jalgu jääma , et üle tüve või läbi okste oled sunnitud ronima . </s> <s> Noh sarapuudega on isevahe , neilt loodad midagi saada ja siis paned neid ka tähele - mitte sarapuid , vaid pähkleid . </s> </p>
<p> <s> ma siis ei ole nii kole et silma torkaks kas see pole ilus tõde ilusal päeval olla sada aastat vana ja kõndida oma linnas oma rahva keskel ilma et sa kedagi äiriks kas see pole ilude ilu </s> </p>
<p> <s> Ta vahtis bussi esiaknast välja , märkas kinomaja , kus ta vanasti pea iga nädal käinud , ja rahvamaja , kus ta rahvaülikooli loenguid kuulanud veel kaheksakümnesena , ja einelat , kus ta Minnaga tavatses makarone söömas käia , kui pinsipäev ja Minna külaskäik sobivasse vahesse langesid . </s> </p>
<p> <s> Lapsevankriga naised äratasid temas sula vaimustust , ta leidis kenad nii mis hoidku olema kõik noorikud , kes kõndisid , kõht ees . </s> </p>
<p> <s> Turuhoone juures ootasid nad ümberistumist . </s> <s> Tibutas jälle pisut . </s> </p>
<p> <s> “ Mul ei ole varju kaasa , kahju . </s> <s> Hommik oli ju nii selge . </s> <s> Aga lähme sinna kastani varju , see peab . ” </s> </p>
<p> <s> “ Mine sina , mina seisan siin ilusti paigas . </s> <s> Ma polegi nii ammu vihma saanud , veike sibin on peris armas tunda . </s> <s> Ehk kasvan veel , kui Jumal mind kastab . ” </s> </p>
<p> <s> “ No seisame peale siis see ivake aega . </s> <s> Küll number neli ka tuleb . </s> <s> Kus ta jääb , näe kui palju ootajaid . ” </s> </p>
<p> <s> Suured mustad linnud lendasid karedalt häälitsedes Toomemäe poole . </s> <s> Künnivaresed või hakid . </s> </p>
<p> <s> “ Neid akke mina ei tea , aga kurgedest ütles minu mamma , et kui need kolmnurkas lendvad , siis ei tohi näpuga nende pääle näidata , et siis eksivad teelt . </s> <s> Aga kui keegi kogemata seda siiski teind , siis saab asja parandada , kui öelda : teele , teele , kurekesed , suitsed suhu , päitsed pähe , paremat kätt , paremat kätt ! </s> <s> Näed siis , misuke jõud on sõnal , see võib alva teo ääks käänata . ” </s> </p>
<p> <s> Buss tuli ette . </s> <s> Sel parktuled põlesid , küllap siis sadu oli märkimisväärne . </s> <s> Nad said esiuksest peale ja mahtusid istuma - see oli ju lõpp-peatus . </s> </p>
<p> <s> Buss sõitis liiga kärmesti , ta oleks tahtnud üle vaadata ja meelde jätta kõik majad , kõik tarad , kõik lapsed ja koerad . </s> <s> Kui buss kiirust tasandas ja rattad põntsusid , taipas ta , et nad sõitsid sadamaraudteest üle ja kohe ongi kalmuaed . </s> </p>
<p> <s> Nad hakkasid Neenaga ukse poole trügima . </s> </p>
<p> <s> Tuli päris head seenevihma . </s> </p>
<p> <s> “ Kas käime ära või sõidame tagasi ? </s> <s> Teed jalad märjaks . ” </s> </p>
<p> <s> “ Sai üle koera , saab üle saba kah , ” ütles tema . “ Kuulsid ju küll , kudas Marie mind üidis kannatamata äälega - Juuli , kas sa tuled ükskord juba ! </s> <s> Nii üidis ta ikke , kui ma kuhugi kohmitsema jäin , mõnd teeveerset lille vahtima . </s> <s> Tema oli meil kangesti asjalik . ” </s> </p>
<p> <s> Nad pöörasid surnuaia väravast sisse . </s> <s> See oli nagu teine maailm , vaikne , mitte märkigi sellest , et käeulatuses kohiseb peatänav . </s> </p>
<p> <s> Elupuud olid pisut taevakastet saanud ja lõhnasid tänulikult . </s> <s> Palju-palju elupuid , surnute elu puud . </s> </p>
<p> <s> peaks Zoja auale ka mõne elupuu saatma ei tea kas pakiga läheks kohale allil madalal kivil oleks seltsi </s> </p>
<p> <s> Nad muudkui läksid . </s> </p>
<p> <s> “ Ega see kaugel ole , ” lohutas ta , nagu oleks Neenal jalad väsinud . </s> <s> Mine tea , ehk on ka , Neenal ju pikk päev ringi tambitud , aga mis tema täna teinud on ! </s> </p>
<p> <s> Nad eksisid pisut , kuid leidsid kätte . </s> </p>
<p> <s> Ta vaatas platsi üle . </s> </p>
<p> <s> “ Turvas tuleks uus panna , see pole vist easte kasuma läinudki . </s> <s> Lilled on kõik valatud , ma ei mõista , mis see Marie nii kärsitu oli . </s> <s> Mis sina , Neena , arvad ? </s> <s> Vast tahtis õnne soovida , mul oli eila sünnipäev . ” </s> </p>
<p> <s> Ja siis see juhtus . </s> </p>
<p> <s> Tema jalg libastus märjal savimullal ja ta kukkus . </s> </p>
<p> <s> Neena kummardas aitama , aga tema langes oiates tagasi , niipea kui oli katsunud paremale jalale toetada . </s> </p>
<p> <s> “ Neena , ära pahanda , ma ei usu ennast liigutada . </s> <s> Midagi on jälle katki . </s> <s> Ma kardan , kas see mitte kiiderkont pole . ” </s> </p>
<p> <s> “ Kiiderkont ? ” </s> </p>
<p> <s> “ Noh puusaluu . ” </s> </p>
<p> <s> “ Hoidku küll ! ” ehmus Neena ega mõistnud midagi teha või öelda . </s> </p>
<p> <s> Tema lebas selja peal ja vaikset vihma tibutas näkku , nagu mõtleks taevas tema lõunamaapäikses parkunud näo heledaks pesta . </s> </p>
<p> <s> Neena võttis kampsuni seljast ja laotas lamaja üle . </s> <s> Laotades kallistas teise luiseid käsivarsi ja ütles : </s> </p>
<p> <s> “ Püsi vaikselt , kallis tädi Juuli , ma jooksen abi järele . </s> <s> Ära ennast kellegil lase üles upitada , ma leian telefoni , helistan ja olen kohe-kohe tagasi . </s> <s> Kiirabi tuleb ja kõik on jälle hästi . ” </s> </p>
<p> <s> Neena läks ja tema jäi maha . </s> </p>
<p> <s> Ta katsus tasakesi puusa liigutada , ent pidi selle mõttegi jätma . </s> </p>
<p> <s> see on lõpp see on see ommikune linnukene ja ukse lahtiminek ja see on see Marie üidmine </s> </p>
<p> <s> Miski krõbistas kõrva juures . </s> </p>
<p> <s> Ta pööras pääd - mustad nööpsilmad vahtisid teraselt tema silmapõhjadesse . </s> <s> Kohev saba visati vuhvaki ! teise külge . </s> <s> Tsikk-tsikk ! </s> </p>
<p> <s> Orav ! </s> <s> Krasnodari orav ! </s> </p>
<p> <s> kas Zoja saatis sõna kas Zojakene oodab </s> </p>
<p> <s> Ta vaatas üles taevasse , seal panid kõrged puuladvad päid kokku , nagu peaksid tema üle nõu . </s> </p>
<p> <s> Oli nii hea ja kodune nagu ei kuskil . </s> </p>
<p> <s> sinu tahtmine sündigu aamen </s> </p>
<p> <s> Valus õnnetunne voolas südamesse otsekui värske vere puhang . </s> <s> Ta teadis , et jaksab oma Kolgata tee väärikalt lõpuni käia . </s> </p>
<p> <gap rend="tagakaane_tekst"/> </p></div1>
    </body>
  </text>
</TEI>
</teiCorpus>
</teiCorpus>
