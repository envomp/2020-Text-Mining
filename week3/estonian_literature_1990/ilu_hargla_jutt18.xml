<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Sindbadi kaheksas reis </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Sindbadi kaheksas reis </head>
<p> <bibl> <author> <s> Indrek Hargla </s> </author> </bibl> </p>
<p> <s> " Sellest ajast saadik olen ma puhanud , rahus ja õnnes , perekonna ning sõprade seltsis . " </s> <s> Nii lõpetasin oma jutustuse seitsmendast merereisist , ning pöördusin Hindbadi poole : " Noh , mu sõber , ja mida arvad sa nüüd ? </s> <s> Oled sa kunagi kuulnud inimesest , kes oleks minust rohkem kannatanud ja rohkem imelisel kombel surmast pääsenud ? </s> <s> Kas mitte ei tohiks ma nüüd tõesti nautida kerget elu , sest olen ma ju selle ära teeninud ? " </s> </p>
<p> <s> Pakikandja Hindbad suudles mu kätt ja vastas : " Isand , tõepoolest olete te näinud kohutavaid õnnetusi . </s> <s> Ja ma olen veendunud , et kui kellelgi maailmas on õigus muretule elule , olete see teie . </s> <s> Kuid veel enam olen ma veendunud , et just teie olete see mees , keda ma otsinud olen . " </s> </p>
<p> <s> Seda öelnud , rebis pakikandja endalt viletsa ürbi , paljastas oma rinna , millel rippus uhke kuldkett imepärase talismaniga ja tõusis mu ette püsti . </s> <s> Korraga oli tema hääletoon ja silmavaade muutunud , enam polnud selles vaese käsitöölise alandlikkust ega aupaklikust , vaid nüüd kõneles ülik . </s> <s> " Sindbad , " ütles ta , " ma tänan sind kuuesaja sekiini eest , mida sa mulle igal õhtul lahkelt kinkinud oled , kuid ma annan need sulle tagasi . </s> <s> Veel rohkem annan ma sulle , kui võtad vastu pakkumise , mille sulle esitada tahan . </s> <s> Sest ei ole ma pakikandja Hindbad , vaid Basra valitseja vesiir El Hazlil . " </s> </p>
<p> <s> Panin rahulikult käest veinipeekri ja viipasin teenritele , et need toast lahkuksid . </s> <s> Siis ütlesin : " See pole mulle üllatuseks , et sa tõesti vaene pakikandja ei ole . </s> <s> Temale poleks ma iialgi jutustanud neid lugusid , kuigi mõnikord juba soovisin , et meie vahel seda peitusemängu poleks . </s> <s> Ma kuulan sind , kõrgeauline El Hazlil ! " </s> </p>
<p> <s> " Ma tulin kaliif Harun al Rashidi juurde palvega Basra valitsejalt , " jutustas vesiir . </s> <s> " Nagu sa tead , on Basra al Rashidi võimu all ja kõigest tähtsast tuleb temale ette kanda . </s> <s> Nii saatiski kuningas mind ennast , sest kedagi teist ta sellise ülesande juures ei usaldanud . </s> <s> Ma tulin kõrgeaulise kaliifi ette ja kõnelesin talle , miks mind saadeti . </s> <s> Ta ütles , et on ainult üks mees Bagdadis , kes sellise ülesandega hakkama saaks . </s> <s> See on meresõitja ja kaupmees Sindbad , kes nüüd elab oma uhkes majas ning on kaubitsemisest ja seiklustest tagasi tõmbunud . </s> <s> Sul ei õnnestu teda veenda uuesti merele minema , ütles kaliif . " </s> </p>
<p> <s> " Ja sina , vesiir , mida sa vastasid ? " küsisin . </s> </p>
<p> <s> " Ma vastasin , et mees , kes on seiklusi ja ohte maitsnud võib nende järele ikka veel ihaleda . </s> <s> Siis moonutasingi end kaltsudega vaeseks pakikandjaks ja tulin sinu maja juurde luusima . </s> <s> Õnneliku juhuse tahtel — kuid mis siin maailmas üldse juhus on ? — kutsusid sa mind sisse ja jutustasid seitsmel õhtul järjepanu oma reisidest . </s> <s> Nüüd ma tean , et olen tulnud õigesse kohta . </s> <s> Just sina oled see mees , kes ainsana võib ülesande vastu võtta . " </s> </p>
<p> <s> " Miks sa nii arvad ? </s> <s> Kas minu jutustamised sind ei veennud , et pärast kõiki neid läbielamisi olen ma rahuliku puhkuse ära teeninud ja ohtlike ülesannetega tegelegu nooremad ja ahnemad mehed . </s> <s> Sest mida pole ma maailmas näinud ? </s> <s> Millist hädaohtu mitte maitsnud ? </s> <s> Millisel viisil surmast veel mitte pääsenud ? </s> <s> Mis võiks mind veel sundida eluohtlikele reisidele ? </s> <s> Ja sa tead samuti , et ma pole seiklusi ihanud , saatus ise on nad katsumusteks minu ette veeretanud . " </s> </p>
<p> <s> " Ma tean seda , " lausus vesiir El Hazlil , " et jõudeelu ja puhkus on sind ära tüüdanud . </s> <s> Ma näen seda sinu silmist , kuidas need põlevad kibelusest ja igatsusest kaugete maade ja merede järele . </s> <s> Kuulen seda sinu hääles , kui sa hoolikalt kirjeldad asju , mida ükski teine inimene iial näinud pole . </s> <s> Mitte sina pole valinud seiklusi , vaid Saatus on sind valinud . </s> <s> Saatus on sind proovile pannud — katsunud sind tarmukust ja meelekindlust . </s> <s> Sa pole mitte seiklustest tagasitõmbunud meresõitja Sindbad , vaid igavlev ja igatsev meresõitja Sindbad . " </s> </p>
<p> <s> " Vaata , " ütlesin ja silusin kätega habet . </s> <s> " Kas sellised mehed sõidavad veel merd ? " </s> </p>
<p> <s> " Sinu habe pole hall , " kostis vesiir . </s> <s> " Ja sinu ihus on veel rammu . </s> <s> Keegi ei tunne India ja Pärsia vahele jäävat merd ja selle kavalusi sinust paremini . </s> <s> Keegi ei tunne sinust paremini võõraid maid . </s> <s> Kellelgi pole sinu Saatust ja Õnne . </s> <s> Ja mis peamine , Sindbad — sa oled rikas . </s> <s> Sind ei innustaks aarete ja varandustega . </s> <s> On vähe , mida sul pole , või mida sa ei saaks . </s> <s> Au , kuulsust ja rikkust — seda sa ei vaja . </s> <s> Aga mina võin sulle pakkuda ühte ja ainust , mida sa ihaled . </s> <s> Kas pean ütlema , mis see on ? " </s> </p>
<p> <s> " Mis see on , vesiir ? " </s> </p>
<p> <s> " Võimalus tunda , näha ja kogeda , seda , mida keegi varem pole näinud . </s> <s> Veel üks kord panna proovile saatus ; veelkord heita täringuid . " </s> </p>
<p> <s> " Mul pole enam selleks õigust , " raputasin pead . </s> <s> " Liiga palju olen ma õnnemängus saatusega võitnud . </s> <s> Nüüd — ma kaotaksin . " </s> </p>
<p> <s> " Aga seda sa ju kõige rohkem teada tahadki . " </s> </p>
<p> <s> El Hazlil ei eksinud , tal oli õigus . </s> <s> Allah — kelle nime ma küll nii tihti suhu ei võta , kui kombeks võiks olla — ei olnud mind hellitanud , tema tahtmist mööda olin läinud merele õnne otsima , et isast pärandunud varandus , mille hooletult tuulde olin lasknud minna , tagasi teenida . </s> <s> Ja kuigi kauplemine minu meelelaadile sobis ja rikkus kuhjus , olid seiklused — need , mida ma tõesti soovinud polnud — ise minu juurde tulnud . </s> </p>
<p> <s> " Just asja , " kõneles vesiir edasi , " jutustasid sa oma seitsmendast reisist , mil täitsid Harun al Rashidi korraldust . </s> <s> Nüüd on kaliif jätnud otsustamise sinule — kas võtad ülesande vastu või mitte . </s> <s> Kuigi kõrge koja soosing sinu peale langeb , kui sa seda teed . " </s> </p>
<p> <s> " Milliseid teeneid minu valitseja minult ootab ? " </s> </p>
<p> <s> " Sindbad , " ütles El Hazlil , " olgu sulle teada , et Basra asjad viimastel aastatel enam sugugi hästi ei lähe . </s> <s> Kauplemine India , Eritrea ja teiste meretaguste maadega , mis meie linna nii õitsvele pannud , on viimasel ajal takerdunud . </s> <s> Araabia merele on ilmunud võõrad laevad — korsaarid . </s> <s> Keegi ei tea , kust nad on tulnud või kus on nende sadam . </s> <s> Ent nad pole araablased . </s> <s> Palju laevu röövitakse , palju kaupmehi ja nende teenreid võetakse orjadeks . </s> <s> Kaupmehed kaebavad , keegi ei julge pikemaid reise enam ette võtta . </s> <s> Mõned üksikud , kes korsaaride käest pääsenud , jutustavad , et tegu polegi inimestega — niivõrd võigas on nende keel ja vastik nende välimus . </s> <s> Ilmselt on nad mestis kurjade dzinnidega . </s> <s> Nende laevad on kiiremad kui meie omad ja taplevad nad nagu deemonid . </s> <s> Ainult sinul võib olla julgust . </s> <s> Pole kedagi , kes Araabia merd sinust paremini tunneb . </s> <s> Ja kellelgi pole sinu õnne . </s> <s> Otsi üles , kus on korsaaride peidupaik , kes nad on ja milliseid jõude läheb vaja , et nad igaveseks meie meredest eemale ajada ! " </s> </p>
<p> <s> Ma asusin oma kaheksandale reisile viie päeva pärast . </s> <s> Palkasin Basrast vapra kapteni Masudi ning ostsin kaupu , mille järele Indias alati suur nõudlus on olnud . </s> <s> Palju räägiti Basras tõesti korsaaridest ja mul tuli kaua vaeva näha , et keegi minuga merele tuleks . </s> <s> Kaliif andis mulle kaasa seitse sõjameest . </s> </p>
<p> <s> Ma külastasin kõigepealt sadamaid ja saari , kus varemgi olen olnud ja kõikjal võeti mind hästi vastu ning kaupade eest sain kõrgemat hinda , kui kunagi varem . </s> <s> Kui olime läbinud Hormuzi väina ja randusime Mashati sadamas , kuulsime ka teateid korsaaride kohta . </s> <s> Nende viirastuslaevad , kes kahtlemata kurjade jõudude abiga liikusid , olid mõned päevad tagasi täiesti ootamatult tunginud kallale Gilhazani saarele — röövinud selle paljaks , kõik inimesed vangi võtnud või tapnud . </s> <s> Nendest räägiti hirmujutte ja kui lisasin , et just sinnapoole olengi teel , keelitati mind mitte minema ja õhutati tagasi pöörduma . </s> </p>
<p> <s> Ent nüüd oli selge , et mereröövlid mitte ainult laevade kaaperdamisega ei piirdu , vaid ka linnadele juba kallale tungivad . </s> <s> Kui nende jõud suurenevad , võivad nad ühel päeval ka Basra sadamat rünnata . </s> <s> Mulle jutustati , et korsaaride laevastik on väga suur , kinnitati , et nad saabusid Araabile merele mõne aasta eest lõunast . </s> <s> Sellest ajast saadik , pole Eritreast enam ühtegi laeva tulnud ja inimesed on väga mures oma sugulaste pärast , kes kunagi Yemeni kanti elama asunud . </s> <s> Kuuldes kõiki neid uudiseid , olin ma üllatunud , sest rahulik elu Bagdadis oli minust kõik teated eemal hoidnud . </s> </p>
<p> <s> Enne kui me Mashati sadamast väljusime , toodi minu juurde üks mees . </s> <s> Ta oli luusinud sadamas ja otsinud laeva , mis India poole purjetaks . </s> <s> Ta oli pakkunud suurt raha , et keegi teda peale võtaks , ent kõik olid keeldunud . </s> <s> Niivõrd suur hirm oli korsaaride ees . </s> <s> Mees oli vana , Alhazred ütles ta oma nimeks ning poeedi elukutseks . </s> <s> Ma tundsin , et kõrgemad vaimud teda tihti külastavad , sest tema jutt oli segane ja sisaldas palju kummalist . </s> <s> Palju oli ta reisinud ja palju näinud . </s> <s> Sündinud oli ta Sanaas Yemenis , olnud Aleksandrias Egiptuses kui Pundzhaabis Indias ja Babüloni varemetes ning viimased aastad veetnud rännates Araabia kõrbetes Roba el Khaliyeh'is . </s> <s> Ta ütles , et on põgenik ja sonis palju millestki Al Azif'ist , mille ta peab viima Indiasse . </s> <s> Veel kartis ta kreeklasi , kuigi mina pole kuulnud , et neid Mashati kandis nähtud oleks . </s> <s> Aga ma võtsin ta kaasa . </s> <s> Alhazred oli rahul väikse kambriga laeva tagaosas , kust ta päevade viisi midagi kirjutas ja kummalisi rohte suitsutas . </s> <s> Hakkasin juba kahtlema , kas talitasin õieti reisija kaasa võttes , mehed tulid kaebama , et hull poeet öösiti karjub . </s> <s> Kummalisi sõnu — Yogsthoth , Cthulhu , Aisharyan — ja muud sellest veidrat . </s> <s> Mehed kartsid , et Alhazred manab kurje vaime . </s> </p>
<p> <s> Kolmandal reisipäeval kutsusin ta enda juurde ja nõudsin seletust . </s> <s> Ütlesin , et on veel sadamaid , kus võin ta maha panna , sest kõige vähem on meile reisi peale vaja hullu , kes kurje vaime manab . </s> </p>
<p> <s> Alhazred vastas nõnda : " Oo , Sindbad , ära küsi minu käest , mida ma olen näinud Nimetus Linnas , milliseid õudusi üle elanud Iremis ja Memfise katakombides ! </s> <s> Ära küsi , kellega olen ma kohtunud oma vaimsetel rännakutel Agunh-Farlikhi Labürindis ja Radukdagonis . </s> <s> Ükski surelik ei pea neid asju teadma . </s> <s> Aga ma kinnitan sulle , et ma ei mana kurje vaime , vaid püüan nende eest põgeneda . </s> <s> Mulle on antud teada asju , mida ma teada ei tohi ja mind jälitatakse . </s> <s> On ka minu soov , et meie laev kiiremini ja ohutult Indiasse jõuaks , sest ainult seal — Gondhwana iidses templis — saan ma teha lõpu oma painajatele ; ainult seal võin leida ma rahu . </s> <s> Usu , Sindbad , et rahu on ainus asi , mida ma maailmas vajan ! " </s> </p>
<p> <s> Hullu jutt tundus mulle huvitavana . </s> <s> Ma jutustasin talle oma seiklustest ja küsisin lõpuks , kas tema arust on rahu tõesti see , mis inimese hingele kõige vajalikum . </s> </p>
<p> <s> Ta ütles : " Saatus on teinud mõned inimesed rahu nautijateks ja mõned teistele rahutoojateks . </s> <s> See , kes sündinud rahutoojaks , et saa seda ise iial nautima . " </s> </p>
<p> <s> Ma olin temaga nõus . </s> <s> Aga järgmisel päeval tõusis tugev torm ja meie laev paisati kõvasti lõuna poole . </s> <s> Läbi möllavate lainete kadus varsti Araabia rannik . </s> <s> Tuul rebis laeva masti ja purjesid , kaotasime kaks meest . </s> <s> Kolm päeva olime tormi meelevallas ja kaldusime esialgsest reisisihist üha kaugemale . </s> <s> Kui torm lõpuks vaibus , tegi kapten tähtede järgi kindlaks , et oleme vetes , kuhu ükski laev ei purjeta . </s> <s> Siit algab tundmatus . </s> <s> Loomulikult süüdistati Alhazredi tormidzinnide väljamanamises . </s> <s> Mehed nõudsid , et me heidaks ta üle parda , sest ainult nii võime needusest pääseda . </s> <s> Kapten Masud ja mina olime selle vastu . </s> <s> Lõpuks tiriti Alhazred laevalaele . </s> <s> Mehed olid hirmul . </s> <s> Joogivesi oli laeval lõppenud ning alus vajas hädasti parandamist — liiga tugevalt oli see tormide käest räsida saanud . </s> <s> Kauged veed ja tundmatud ohud — peale minu polnud keegi nii kaugel seilanud . </s> <s> Kardeti , et tormid korduvad , kui nõid üle parda ei heideta . </s> <s> Seitse kaliifi sõdalast kogunesid minu ja kapteni ümber , laevamehed tõmbusid teisele poole ja kiskusid Alhazredi parda äärde . </s> <s> Vaesel mehel polnud jõudu vastu hakata . </s> <s> Ainult kurjategija ohverdamise läbi uskusid mehed needuse käest pääsevat . </s> </p>
<p> <s> " Kuulake , " hüüdsin mina . </s> <s> " Me asume tagasiteele põhja suunas . </s> <s> Ja kui kolme päeva jooksul maad ei silma , siis luban teil õnnetu poeet merre heita . </s> <s> Kuigi vähe on minus lootust , et see meid aitab . </s> <s> Ainult julgus ja vaprus võib meid sadamasse juhtida , mitte tapmine . " </s> </p>
<p> <s> Puhkes vaidlus . </s> <s> Ent ilmselt oli minu nimi ja kuulsus see , mis meremehi mind uskuma sundis . </s> <s> Alhazred jäeti rahule . </s> <s> Õhtul , kui lasin ta taas enda juurde kutsuda , ütlesin talle : " Sa pead lubama , et nüüdsest peale oma rohtusid ei suitseta ja hirmsate nõiasõnadega ei vannu . </s> <s> Muidu hakkan ka ise arvama , et torm sinu neetud oli . </s> <s> Mis puutub kolme päeva , siis olen ma kindel , et tormi ajal silmasin läänekaares nõrka tulekuma . </s> <s> See võis olla sadam või majakas , kuid me polnud võimelised laeva juhtima . </s> <s> Juba käskisin kaptenil suuna umbes sinna võtta . </s> <s> Kui mehed näevad maad , nad rahunevad . </s> <s> Ent sinu panen ma järgmises sadamas maha . " </s> </p>
<p> <s> Alhazred kummardas . </s> <s> Siis ütles ta : " Kuulan ja alistun . </s> <s> Kui mitte sinuga , siis mõne teise laevaga jõuan ma Indiasse . " </s> </p>
<p> <s> " See on raske , " vastasin . </s> <s> " Araabia merele on tekkinud viirastuspiraadid , kelle tõttu kauplemine ja laevatamine soiku jäänud . </s> <s> Pikka reisi ei võta keegi ette . " </s> </p>
<p> <s> " Aga miks siis sina , Sindbad , oled seda teinud ? " </s> </p>
<p> <s> Ja mul ei olnudki lihtne talle vastata . </s> <s> " Sa oled luuletaja , " sõnasin lõpuks , " kas sa siis ei ole tõesti kirjeldanud tundeid , mis ajavad inimest trotsima saatust ja võitlema asjade eest , millele ta ise nime ei oska anda ? " </s> </p>
<p> <s> " Minu raamat , " ütles Alhazred ja võttis hõlma alt suure pärgamendirulli , " on siin . </s> <s> Al Azif . </s> <s> Olen kirjutanud selle oma rännakute jooksul — sellest , mida näinud nii maa peal kui nägemustes . </s> <s> See ei vasta sinu küsimusele . </s> <s> Olen kirjutanud sellest , mida inimesed ei tohi teada . </s> <s> See on raamat asjadest , mis on surnud ja kadunud , kuid mis igal võimalusel on valmis taas Maale tulema ja muutma selle elusaks põrguks . </s> <s> Ma pole kunagi tahtnud seda kirjutada . </s> <s> Aga see on mu saatus . " </s> </p>
<p> <s> " Ma mõistan sind nüüd , " vastasin hullule luuletajale . </s> <s> " Ka mina pole kunagi otsinud seiklusi , nad on ise minu juurde tulnud . </s> <s> Olen näinud elajaid , keda keegi teine pole näinud , olen pääsenud ohtudest ja ainult selleks , et uuesti retkile asuda . </s> <s> Ma jätsin Bagdadi kolm naist , kes mind kibedasti taga nutavad . " </s> </p>
<p> <s> " Sa jälitad viirastuskorsaare ? " küsis Alhazred . </s> </p>
<p> <s> " Veel mitte . </s> <s> Kuid loodan avastada nende asupaiga . " </s> </p>
<p> <s> " Ja oled nõus ohvriks tooma kogu meeskonna ? " </s> </p>
<p> <s> " Nagu ütleb suur Harun al Rashid — see on Allahi kätes . " </s> </p>
<p> <s> " Ja mina sinu meelevallas . </s> <s> Karda kahte asja , Sindbad . </s> <s> Karda draakoneid , kes on tulnud jääst . </s> <s> Karda kreeklasi , kes teevad sulle kingitusi . </s> <s> Ja usalda seda , kelle verd sa valad . </s> <s> Selgemini ma ei näe . </s> <s> Aga pea mu sõnu meeles . " </s> </p>
<p> <s> " Kas see on su raamatust ? " </s> </p>
<p> <s> " Oh ei . </s> <s> Ma näen sulle ennustades maiseid asju . </s> <s> Nad on juba praegu olemas ja lähedal . </s> <s> Al Azif ... </s> <s> Keegi ei tohi seda lugeda . </s> <s> Ei keegi muu peale preestrite Gondwhana templis . </s> <s> Al Azif — see on mürk ja jälkus . </s> <s> Minu elutöö , mille pärast ma ennast vihkan . " </s> </p>
<p> <s> " Sa räägid kummalisi sõnu , Alhazred . " </s> </p>
<p> <s> " Kui mind üle parda visatakse — ja ma ei heida seda ette meestele ega sulle ette , kes sa ei tohi lasta mässul puhkeda — võta Al Azif ja vii see Indiasse . </s> <s> Ära anna seda iial kreeklastele , vaid preestritele Gondwhana templis . </s> <s> Ütle neile — Cthulhu zriak cth'kol aria'sid . </s> <s> Ja ära mitte mingil juhul loe seda raamatut , sest siis ei leia sa meelerahu oma elupäevade lõpuni . " </s> </p>
<p> <s> Ma lubasin talle , et teen kõik , et ta ohutult Indiasse jõuaks . </s> <s> Rohkem polnud minu võimuses . </s> </p>
<p> <s> Me purjetasime tagasi põhjakaarde ja tähed rääkisid , et oleme endiselt kaugel teedest , kus laevad tavaliselt sõidavad . </s> <s> Ilmselt oli torm meid tugevalt ringi keerutanud , sest umbes neis vetes , kus arvasin end olevat valguskuma näinud , polnud märkigi maast . </s> <s> Laeval hakkas võimust võtma janu ning üha rohkem muretses kapten ka laeva enese pärast . </s> </p>
<p> <s> Kolmandal päeval peale tormi hakkasid mehed taas ohverdust nõudma . </s> <s> Alhazred oli dzinnidega sobingusse astunud — kinnitasid nad — ja kurjad jõud mängivad meiega surmamängu seni , kuni me ei anna neile ohvrit . </s> <s> Kogu meeskond oli laevalael . </s> </p>
<p> <s> Ja siis — sel hetkel , kui vaidlus juba tuliseks muutus ja Alhazred alistunult mulle otsa vaatas , silmadega otsekui mulle minu lubadust meelde tuletades — hõikas mastivaht : " Lind ! </s> <s> Ma näen merelindu ! " </s> </p>
<p> <s> Hull poeet lasti viivitamatult lahti ja mehed tormasid mastide ja võrkude otsa . </s> <s> Ükski lind ei lenda maast kaugele ja tavaliselt lendavad nad maa poole . </s> <s> Ma jooksin kapteni kõrvale sillale . </s> </p>
<p> <s> " Seal , " näitas Masud , ja viipas käega ida poole . </s> <s> Ma pingutasin oma nägemist ning silmasin tõepoolest taevakaarel kogu , mis tiibadega vehkis . </s> <s> Esmapilgul oli raske öelda , mis lind see on . </s> <s> Mina , kes ma olen näinud hiigellindu Rohhi , ei karda peale seda enam ühtegi tiivulist . </s> <s> Ent olevus , mis nüüd meile lähenes- jah , just seda ta tegi — ei sarnanenud sugugi linnule . </s> <s> Mida ligemale ta meie laevale tuli , seda enam hakkasid mehed ärevalt karjuma , mõned neist langesid isegi minestusse . </s> <s> Eksirännak ja janu oli nende meeled juba viimase piirini viinud . </s> </p>
<p> <s> Lendav olevus laperdas tiibadega , kaldudes üha rohkem alla . </s> <s> Ühe tiivaga vehkis ta palju hoogsamalt , kui teisega . </s> <s> Kes on käinud pistrikuga jahil , teab , et nii lendavad haavatud linnud . </s> <s> Ainult , et tema tiivad olid meeletult pikad ja suured . </s> <s> Otsevaates ei paista linnu kere , ent tema tiibade ulatusest saab aimu ka linnu pikkusest . </s> <s> Kõik teavad , et linnu tiib on umbes sama pikk , kui tema kere . </s> <s> Merel ei paistnud loomulikult ühtegi teist laeva ega ka maad polnud silmapiiril . </s> <s> Tiivuline lendas meie suunas . </s> <s> Sain aru , et tema jõud on otsakorral . </s> </p>
<p> <s> Mehed haarasid vibude järele . </s> <s> Ka kapten Masud võttis oma vibu ja tõmbas noole vinna . </s> </p>
<p> <s> Meile lähenes tiivuline inimene . </s> </p>
<p> <s> Esimesed nooled lendasid olevuse poole , ent kaugelt ja madalalt mööda . </s> <s> Läbi kisa ja röögatuste kuulsin Alhazredi häält : " Sa ei pea teda kartma , Sindbad ! " </s> <s> Ja ma ei kartnud . </s> <s> Käskisin meestel vibud ära panna , sest haavatud tiivulise poolt ei paistnud hädaohu märke . </s> <s> Ta rahmis nõrkevalt tiibadega , keerutas laeva kohal ja püüdis ennast meeleheitlikult kerkivate noolte eest eemale hoida . </s> <s> Ja tema jõud olid tõesti otsakorral . </s> <s> Otse minu ette langes piisake verd , mis kinnitas mulle , et tegu on luust ja lihast olevusega , kes vajab meie abi . </s> <s> Ma karjusin veelkord , et vibud ära pandaks ja need , kes kardavad , võivad alla peitu minna . </s> <s> Veel hüüdsin , et ainult selle olevuse käest võime teada saada , kus pool asub maa . </s> </p>
<p> <s> Ja siis viipasin , et tiivuline laskuks . </s> <s> Ta tegi veel paar tiiru laeva kohal , iga kord allapoole jõudes . </s> <s> Lõpuks maandus ta laevalaele ja mehed jooksid ulgudes laiali . </s> <s> Nende silmad polnud harjunud selliste olendite nägemisega . </s> </p>
<p> <s> Põntsatuse saatel pudenes tiivuline laevale ja otsemaid kattusid laevalauad veretilkadega . </s> <s> Ma käskisin tuua rohte ja sidemeid , kuigi esimesest pilgust oli näha , et mees — jah , see ta oli — oli juba liiga palju verd kaotanud . </s> <s> Mina , kapten ja Alhazred kogunesime tema ümber , meie seljataha jäid kaliifi ustavad sõdalased . </s> <s> Meresõitja Sindbad on oma reisidel küll palju uskumatut kohanud , ent lendavat inimest veel mitte . </s> <s> Ja see oli lendav inimene . </s> <s> Mees — pikem ja kõhnem mees , keda ma eales näinud olen . </s> <s> Tema jume oli helepruun ja silmad kitsad ning tumedad , juuksed pikad ja hõbedase kiivri all patsi sõlmitud . </s> <s> Keha oli kaetud ülekullatud turvisplaatidega . </s> <s> Aga tal ei olnud käsi , vaid külgedelt puusadest kuni õlgadeni kasvasid tema ihu seest välja pikad ja laiad nahksed tiivad , mis karvadega kaetud ja mille seest olid kollakad peened luud selgesti näha . </s> <s> Mehe vasak tiib oli kas noole või odaga läbistatud , samuti parem külg . </s> <s> Nool oli veel haavas ja ilmselt oli ta proovinud seda välja hammustada , sest selle ots oli murdunud ja mehe suu vigastatud . </s> <s> Jalad olid tal seevastu lühikesed — ehk minul umbes põlvedeni — ent sitked ja lihaselised . </s> <s> Kolmas haav oli talle kaela löödud . </s> </p>
<p> <s> Ta istus seljaga vastu laevaparrast , tiivad pikalt külgedele sirutatud ja need tõmblesid kergelt . </s> <s> Me lähenesime ettevaatlikult . </s> </p>
<p> <s> " Vett , " sosistas mees , " vett , juua ! " </s> </p>
<p> <s> Ja just seda meil talle pakkuda polnud ! </s> <s> Siiski köitsin oma joogipudeli vöölt lahti ja surusin talle huultele . </s> <s> Ahnelt jõi ta , vesi purskus kurgust tagasi ja segunes ta rinnal verega . </s> </p>
<p> <s> " Kes sa oled ? " küsisin . </s> </p>
<p> <s> " Dian Dian Zambal , " surus ta lõpuks oma katkiste huulte vahel . </s> <s> " Ma olen Almarani kuninga kuller . " </s> </p>
<p> <s> " Ma pole sellisest maast kunagi kuulnud . " </s> </p>
<p> <s> " Almarani saared...seal , läänes , " sosistas tiivuline mees . </s> <s> Ja edasi — jootsin teda veel oma veega , et tema viimaseid elutunde kergemaks teha — jutustas ta järgmise loo . </s> <s> Almarani saarte kuningriigile tungisid mõned päevad tagasi kallale tundmatud korsaarid . </s> <s> Nad tulid välja tormist ja lasid rajuhoogudel enne üle maa käia , kui ise oma vallutusega kaela langesid . </s> <s> Neid oli meeletu hulk ja osad nendest polnud inimesed . </s> <s> Nende laevad olid draakonid ja relvadeks tulenooled . </s> <s> Nad rüüstasid ja põletasid , röövisid ja tapsid . </s> <s> Nende saagiks langes Almarani kuninga Uazzia palee , kõik selle orjad ja hindamatud aarded . </s> <s> Kuningas Uazzia langes , kaitstes oma naist , kuninganna Zulianat , India printsessi . </s> <s> Enne oma surma jõudis kuningas Dian Diani sõnumiga saata Zuliana isa juurde , et printsess on röövlite küüsi langenud . </s> <s> Aga üks vaenlaste laev hakkas Dian Diani jälitama , et sõnumid nende hirmutegudest India kuninga kõrvu ei jõuaks . </s> <s> Mitu noolt tabasid kullerit , kuid tuul vaibus ja tal õnnestus põgeneda . </s> <s> Kaua lendas ta India poole , millest põhja jäävad mäed on ka tema ja ta rahva kodumaaks . </s> <s> Rahva , kes alati on auks pidanud õilsate kuningate teenimist , kes neid mägidzinnide vastu kaitsnud . </s> <s> Dian Dian oli Zuliana kaasavaraks . </s> <s> Ent samal hetkel , kui Dian Dian lõpuks aru sai , et on haavatud ja kurnatud ning kunagi Indiasse ei jõua , märkas ta silmapiiril purje . </s> <s> Selle poole ta siis lendaski . </s> </p>
<p> <s> Enne surma — ja seda ei suutnud me kuidagi ära hoida — sosistas ta veel mõistatuslikud sõnad : " Öelge Visharakpunpani kuningale , et Uazzia oli vapper ja õilis . </s> <s> Aga mitte Zuliana jaoks ... </s> <s> Ta ei nutnud , Zuljana ei nutnud . " </s> </p>
<p> <s> Ja siis tiivuline Dian Dian Zambal suri . </s> <s> Me viskasime ta üle parda . </s> <s> Hiljem kogunesime minu juurde , et sõjanõu pidada . </s> </p>
<p> <s> " Almarani saared jäävad siit itta , " ütlesin mina . </s> <s> " Ja seal ongi meie viirastuspiraadid . </s> <s> Tõenäoliselt rüüstavad nad praegu saari . </s> <s> Me sõidame ettevaatlikult samuti itta ja kui nad on saartelt lahkunud , katsume nende kohta nii palju teateid koguda , kui saame . " </s> </p>
<p> <s> " Nad oskavad tormi manada , " ütles kapten Masud . </s> <s> " Siis nemad need olidki , kes tormi tõid , et seda kasutades ja selle varjus saartele kallale tungida . </s> <s> Nemad , mitte Alhazred . " </s> </p>
<p> <s> " Me oleme tundmatutes vetes , Masud . </s> <s> Ja meie varud lõppevad varsti ning laev tahab parandamist . </s> <s> Mujale , kui Almarani poole , pole meil sõita . </s> <s> Surm korsaaride käe läbi on parem , kui siin janusse kõngeda . " </s> </p>
<p> <s> " Olen nõus , Sindbad , tarkus ise kõneleb sinu läbi , " kostis Masud . </s> </p>
<p> <s> Siis kutsusin ma Alhazredi enda juurde ja küsisin : " Sa oled palju rännanud , luuletaja . </s> <s> Kas tead midagi Almarani saartest või Visharakpunpani kuningast . " </s> </p>
<p> <s> " Ka sina , Sindbad , oled palju rännanud , " vastas ta . </s> <s> " Ent pole samuti sellistest maadest kuulnud . </s> <s> Ma ei tea , kus need asuvad , või milliseid aardeid peidavad . " </s> </p>
<p> <s> " Kas ehk oskad sa öelda , kas on olemas jõude , mis oskavad käskida tuuli ja torme ? " </s> </p>
<p> <s> " On olemas jõude , mis oskavad käskida välimisi sfääre ja Maa enda tiirlemist . </s> <s> On olemas jõude , mis võivad luua elu ja selle ainsa viipega hävitada . </s> <s> Aga kindlasti pole need sinu korsaarid , " ütles ta ja muigas . </s> </p>
<p> <s> Kuigi Alhazred oli hull , polnud ta rumal . </s> <s> Olin samadele järeldustele ise jõudnud . </s> <s> " Viirastuskorsaarid on harilikult rüüstanud Araabia ja Eritrea rannikud ja kaubalaevu , " ütlesin Alhazredile . </s> <s> " Nüüd on nad äkki jõudnud siia , tühjadele vetele . </s> <s> Miks ? " </s> </p>
<p> <s> " Ju nad polegi viirastused , vaid jagavad meiega sama saatust . " </s> </p>
<p> <s> " Arvan samuti . </s> <s> Mitte tormi ei mananud nad , vaid langesid ise sama tormi ohvriks . </s> <s> Esmalt laastas Almarani saari torm ja siis tulid korsaarid , keda samuti raju lõuna poole kandnud oli . </s> <s> Nende endi vaenlane osutus nüüd nende liitlaseks . </s> <s> Me liigume Almarani saarte poole , Alhazred . " </s> </p>
<p> <s> " Kas sa lased seal mu maha panna , Sindbad ? " </s> </p>
<p> <s> " Mehed ei süüdista tormis enam sind . </s> <s> Maad nähes — ka rüüstatut — nad rahunevad . </s> <s> Ma kavatsen sealt edasi purjetada . </s> <s> Kui sinus on piisavalt julgust , võid kaasa tulla . " </s> </p>
<p> <s> " Mind ei kohuta ükski maapealne jõud , " kostis Alhazred . </s> </p>
<p> <s> Almarani saared hakkasid paistma järgmise päeva hommikul . </s> <s> Ma nägin , et neid on palju , et nad on ilusad ja rohelised ja kindlasti on seal palju viljakandvaid puid ja kosutavaid allikaid . </s> <s> Merel ei paistnud ühtegi purje . </s> <s> Sõitsime kaares ümber mitme saare , et näha elumärki või mõnd ohtu , mis kõneleks korsaaridest . </s> <s> Aga kõik oli vaikne . </s> <s> Lõpuks märkasime sadamat ja mina ning neli sõdalast läksime paadiga maale . </s> <s> Sadam oli väike ja tormist rüüstatud . </s> <s> Olid ka lihtsad majad , mis sugugi ei sarnanenud Basra kaupmeeste uhketele elamutele . </s> <s> Oli võitluse jälgi ja mõned roiskuma hakkavad laibad . </s> <s> Ilmselt kuulusid need saareelanikele , sest neid oli palju ja need polnud sõdalased . </s> <s> Liikusime mööda teed edasi linna poole . </s> <s> Meid nähes tulid inimesed oma pelgupaigust välja . </s> <s> Ütlesime , et oleme rahulikud kaupmehed ja küsisime juhatust kuningapalee poole . </s> <s> Nende keelest oli raske aru saada , mõneti sarnanes see india omale . </s> <s> Aga nad ütlesid , et kuningas elab teisel saarel ja nemad matavad ainult laipu , mis sarviliste draakonite rünnakust maha jäänud . </s> <s> Palju ei osanud nad korsaaride kohta rääkida ja me läksime laevale tagasi , et edasi sõita . </s> <s> Mitmeid saari nägime oma teel ja igalpool surma ja hävingut , mida korsaarid külvanud . </s> <s> Vägev pidi olema nende laevastik ja suured jõud . </s> <s> Saime teada , et Almaran pole kaua kellegagi sõdinud ja sestap nad ka rünnaku vastu kaitsetud olid . </s> <s> Muudest rahvastest tunnevad nad ainult Visharakpunpani kuningriiki Indias ja lõunasse jäävaid metslasi , kes söövad inimesi ja on karvased nagu ahvid . </s> <s> See oli vaene maa ja kõik , mida röövlid siit saagiks said , oli peamiselt toidukraam ja orjad . </s> <s> Aga nad nutsid taga oma kuningat ja kuningannat . </s> </p>
<p> <s> Korsaarid olid tulnud tormidzinniga ja lennanud merelohedel . </s> <s> Nad olid sarvikud ja koos nendega olid olnud ka kurjad deemonid . </s> <s> Armu nad ei heitnud , kes vastu julges hakata , tapeti ja paljud veeti kaasa orjadeks . </s> </p>
<p> <s> Kapten Masud küsitles ellujäänuid , kes meresõidust midagi teadsid , ning nii oskasime panna paika siit kõige otsesema meretee India poole . </s> <s> Ometi polnud meil vaja veel sinna sõita , sest korsaarid olid oma lohedel lahkunud lääne poole . </s> <s> Kogusime korsaaride relvi ja kõike muud , mis neist maha jäänud . </s> <s> Olid mõned murdunud mõõgad , odad , nooled , kiivrid , raudsärgid ja ihuliikmed . </s> <s> Kõik omad surnud olid nad kaasa võtnud . </s> <s> Kutsusin ka Alhazredi kogutud saaki vaatama . </s> </p>
<p> <s> " Nende riistad ei sarnane ühelegi minu poolt tuntud rahvale , " arvas luuletaja lõpuks . </s> </p>
<p> <s> " Kuid veenavad mind , et nad on harilikud inimesed . " </s> <s> Ent relvad olid tõesti kummalised . </s> <s> Võikad deemonid ehtisid nende mõõgapidemeid ja teras polnud sugugi damaskuse või mosuli oma . </s> </p>
<p> <s> Alhazred puistas oma kotikesest rohte , suitsetas neid pannil ja hingas joovastavaid aroome sisse . </s> <s> Ta silmad sulgusid ja ta pobises mulle tundmatus keeles . </s> <s> Siis avas ta need taas . </s> <s> " Nad on tulnud kaugelt , nad on võõrad , " ütles ta . </s> <s> " Ja mitte kõik nende hulgast pole inimesed . " </s> </p>
<p> <s> " Kas sa saad näha , kus nad praegu on ? " </s> </p>
<p> <s> " Ei . </s> <s> Peale selle , et nad on merel . </s> <s> Ja mitte väga kaugel . " </s> </p>
<p> <s> " Sa oled siis muqarribun ? </s> <s> Maag ? " </s> </p>
<p> <s> " Kõige harilikum surelik ja õnnetu inimene , kelle saatuseks näha asju , mis on parem nägemata jätta , " vastas Alhazred napilt . </s> </p>
<p> <s> Me parandasime oma laeva , täiendasime varusid ja lahkusime Almarani saartelt . </s> <s> Purjetasime õhtukaare poole ja mitmeid päevi ei näinud me enam ühtegi maad ega purje . </s> <s> Siin olid veed , kus kaubitsejad ei käinud ja sellepärast polnudki keegi kunagi kuulnud Almarani saartest . </s> </p>
<p> <s> Arvasime , et Aafrika elevandiluudega rannikud on lähemal . </s> <s> Ent päevad venisid ja Aafrikat ei paistnud . </s> <s> Ma mõtlesin , et ehk on korsaaride kodupaik neil tundmatutel Aafrika rannikutel , kuhu ainult vähesed seilanud on . </s> <s> Jah , kas oli minus piisavalt arutut julgust , et otse lõvikoopasse minna ? </s> <s> Kuid milline muu moodus oleks meie ülesande lahendust lähemale toonud ? </s> <s> Ma olen Meresõitja Sindbad , kelle poolel on olnud alati õnn ja ma olin rikas . </s> <s> Minu väljaostmise kulud oleks korvanud kaliif — nii leppisime El Haziziga kokku ; ja nüüd , kus teadsin , et korsaarid on tõesti lihast ja luust — või vähemasti enamus neist — ei kartnud ma midagi . </s> <s> Loomulikult polnud minu kavades ennast lihtsalt vangi anda , saatus oli see , mis niimoodi otsustas . </s> </p>
<p> <s> Enne kui Aafrika manner paistma hakkas , nägime silmapiiril kahte purje . </s> <s> Need ei sarnanenud sugugi neile purjedele , milliseid nägema olime harjunud . </s> <s> Ent peagi nad kadusid , nagu oleksid tõesti kuulunud viirastuslaevadele . </s> <s> Järgmisel päeval märkasime saart ja selle tagant taamal Aafrika rannikut . </s> <s> Saar oli tühi ja väike , kuid veidi enne meid oli keegi seal randunud ja tuld teinud . </s> <s> See oli märk , et korsaarid võivad olla lähedal . </s> </p>
<p> <s> Meile tungiti kallale samal ööl , mil saarel magasime . </s> <s> Sõjasalgast tapeti neli , ligi pooled meremeestest , mina Alhazred ja kapten Masud võeti vangi . </s> <s> Lahing ja kallaletung oli olnud nii ootamatu , et vastuhakuks polnud isegi aega . </s> <s> Pimedas , ainult tõrvikuvalguses nad tulid ning ehk vähendas meie vastupanusoovi ka korsaaride metsik välimus . </s> <s> Nad olid kõik väga pikad ja tugevad mehed , kandsid loomanahkadest sõjajakke ja raudseid pantsereid . </s> <s> Nad olid pikkade heledate juuste ja habemetega , rääkisid deemonite keeles ja kandsid peas sarvilisi kiivreid . </s> <s> Nende relvadeks olid tugevad vibud , sõjakirved ja imelikud pikad , sirged ja rasked mõõgad ; võitlesid nad vapralt ning julgelt , karjudes sealjuures tänusõnu oma jumalatele . </s> </p>
<p> <s> Hommikul — poole ööst veetsin kinniseotuna lõkke ääres — hakkasid meie vangistajad saaki jagama . </s> <s> Siis nägin ka nende laevu . </s> <s> Needki erinesid nii palju tavalistest alustest , mis Araabia merel sõidavad . </s> <s> Iialgi varem pole ma näinud nii pikki , kitsaid ja hirmsaid laevu . </s> <s> Kokku oli neid kaks ja mõlemaid ehtisid draakonipead , mis otsekui maokujulisest laevast enesest välja kasvasid . </s> <s> Laevade külgedele olid kinnitatud kilbid ja sealt ulatusid välja pikad aerud . </s> <s> Purjed olid nelinurksed . </s> <s> Nüüd teadsin ma , miks nad nii kiiresti meie meredel rüüstanud on ja millest tulevad jutud nende viirastuslikkusest . </s> <s> Kogenud meremehena nägin ma kohe selliste laevade eeliseid . </s> <s> Võimsad ja tugevad , istuvad hästi vees ja peavad vastu ookeanilainetele , mahukad — et saab ette võtta pikki reise . </s> <s> Ent nende põhiline voorus oli ehituses , tõepoolest nagu merimaod — vilkad ja sihvakad . </s> <s> Hommikuse mereudu seest väljuvad draakonid , metsiku välimusega sarvikud tungivad kallale , tapavad , rüüstavad ja kaovad sama kiiresti kui ilmusid . </s> <s> Jah , nad olid inimesed , aga meresõidu ja röövimise alal vilunumad , kui kõik rahvad , keda kunagi olen kohanud . </s> </p>
<p> <s> Ent mitte kõik neist ei sarnanenud nii väga inimestele . </s> <s> Olles juba näinud tiivulist meest ja neid karvaseid poolahvidest inimesi kaugetel lõunamere saartel , ei pidanuks ma üllatuma . </s> <s> Ometi pani mõne korsaari välimus mind õhku ahmima . </s> <s> Ühte neist , kes paistis olevat nende peamees , kutsuti Hairlik . </s> <s> Veelgi pikem oli ta ülejäänud sõdalastest , ent habemeta , roheliste silmade , piklike teravatipuliste kõrvadega ja tema mõlemal käel oli kuus sõrme . </s> <s> Kergus , millega ta kaubapakke tõstis ja vange pildus , lasi arvata , et tema jõud hariliku inimese omast mitmeid kordi üle on . </s> </p>
<p> <s> Niisiis , olime me kinniseotud ja ootasime oma saatust . </s> <s> Alhazred pomises mulle : " Karda lohesid , kes on tulnud jääst , Sindbad . " </s> </p>
<p> <s> Hairlik ja kaks sarviliste kiivritega meest kogunesid meie ümber . </s> <s> Nad katsusid meid ja kompasid , otsekui uurides , vaidlesid oma talumatus keeles ja karjusid midagi . </s> <s> Lõpuks küsis Hairlik täiesti arusaadavas araabia keeles : </s> </p>
<p> <s> " Kes teist on pealik ? " </s> </p>
<p> <s> " Mina , " vastasin , " Meresõitja Sindbad Bagdadist . </s> <s> Kõik kaubad laeval kuuluvad minule . " </s> </p>
<p> <s> " Me vaidleme , " ütles Hairlik ja tema hääl oli nagu oleks mitu kivi üksteise vastu kraapinud , " kes teist orjadeks müüa . </s> <s> Palju on sinu varandus ? " </s> </p>
<p> <s> Ma lugesin talle ette oma kalliskivid , aarded , kaamelid ja naised . </s> <s> " Neljandik sellest on sinu , kui lased meid eluga minna . " </s> </p>
<p> <s> Nad olid üllatunud ja jahmunud . </s> <s> " Sa oled kuningas ? " küsis teravate kõrvadega mees . </s> </p>
<p> <s> " Ma olen meresõitja ja kaupmees , " vastasin . </s> <s> " Minu rikkused on tühised Harun al Rashidi varanduse kõrval . " </s> </p>
<p> <s> " Ja kuidas sa siia sattusid ? " </s> </p>
<p> <s> " Me olime teel Indiasse aga torm paiskas meid teelt kõrvale , lõunasse . </s> <s> Nüüd oleme teelt eksinud ja purjetame Aafrika poole , et leida vett ja maad . " </s> </p>
<p> <s> Nad pidasid aru , kisasid sealjuures kõvasti ja tõmbasid isegi mõõgad välja . </s> </p>
<p> <s> Mina ütlesin : " Laske ellujäänutel minna viima sõna minu vangilangemisest . </s> <s> Kapten Masud purjetab tagasi Bagdadi ja toob sulle minu eest lunaraha . " </s> </p>
<p> <s> " Me viime sind oma kuninga ette , " vastas Hairlik lõpuks . </s> <s> " Tema otsustab . " </s> </p>
<p> <s> Ma ei taha pikemalt peatuda järgmiste päevade vintsutustel , mis meile osaks said . </s> <s> Hoolimata minu palvetest jäeti meid seotuks ja visati draakonlaeva põhja . </s> <s> Seal me vedelesime , närisime röövlite poolt meile visatud järatud konte ja vaid viivuks lasti meid parda äärde loomulikke vajadusi rahuldama . </s> <s> Me olime laeva ninaosas , kohe draakoni kuju all . </s> <s> Kahel pool laeval istusid mehed aerude taga , ent puhus pärituul ja nad ei pidanud palju vaeva nägema . </s> <s> Kapten Hairlik ja paar kõrgemat seisusest meest elasid laeva päras kubrikus . </s> <s> Peale meie rohkem vange polnud , küll aga mujalt riisutud saaki . </s> <s> Ilmselt olid need laevad Almarani saartelt röövretkele tulnud , ent ülejäänud karavanist maha jäänud . </s> </p>
<p> <s> Purjetasime piki Aafrika rannikut põhja poole . </s> <s> Ka öösiti seisis Hairlik kaptenisillal , jälgis teraselt merd ja jagas käske . </s> <s> Ülejäänud mehed magasid vaheldumisi , ent Hairlik mitte kunagi . </s> <s> Mees , kes ei maga ja näeb pimedas ... </s> <s> Meie laevuke , kuhu korsaarid jätsid ainult kõige hädapärasema meeskonna , võeti kahe draakonlaeva vahele . </s> <s> Sellel polnud lootustki põgeneda . </s> <s> Ilmselt kavatsesid nad selle mõnes sadamas maha müüa . </s> </p>
<p> <s> Reisi ajal saime Alhazrediga rääkida . </s> <s> Vanamees — ilmselt oma hulluse tõttu — võttis kõiki vintsutusi rahuga ja tema suust ei tulnud ainsatki hädaldust . </s> </p>
<p> <s> " Sindbad , " ütles Alhazred mulle , " Al Azif , see on ikka veel minu käes , ma peitsin selle oma riiete alla ja nad ei puutunud seda . </s> <s> Kui ma saan , annan selle sulle . </s> <s> Toimeta see Indiasse ... " </s> </p>
<p> <s> " Kui mul iialgi avaneb võimalus Indiasse minna , võtan selle kaasa . </s> <s> Ent praegu tuleb loota , et röövlid teil Bagdadi poole valuraha järele minna lasevad . " </s> </p>
<p> <s> Jälle olime teel kolm päeva . </s> <s> Tundsin ranniku lähedust , nägin õhus linde ja kuulsin nende karjeid . </s> <s> Viimasel päeval keerasime me aga hommiku poole ja merelinnud jäid meist üha rohkem maha . </s> <s> Ilmselt olime teel mõnele saarele , kus asus röövlite pelgupaik . </s> <s> Lõpuks sisenesime vaiksesse lahesoppi . </s> <s> Me ei näinud oma ümbrust , kuid peagi kostsid meie kõrvu karjed võõras keeles ; laevade saabumist tervitati . </s> <s> Minu arvestuste järgi pidanuks me olema lähedal Sokotra saarele . </s> <s> Olen seal mõned korrad käinud ja räägitakse , et seal elavad verdjoovad linnud . </s> </p>
<p> <s> Maale jõudes märkasime mitmesuguseid inimesi ja nende seas ka neid veidraid teravakõrvalisi poolinimesi . </s> <s> Aga oli ka kohalikke , kes pikakasvuliste valgehabemeliste hiiglaste seast oma nahavärviga kergesti eristusid . </s> <s> Sadam oli täis korsaaride laevu — neid draakonikujulisi pikamaa sõjaaluseid . </s> <s> Neid võis olla mitukümmend . </s> <s> Ja mõned neist päris uued , sest sadamas asus ka laevaverhv , millel parasjagu üks järjekordne iludus valmimas oli . </s> <s> Korsaaride laevad olid alt lamedapõhjalised , neid sai hõlpsasti liivasele kaldale tõmmata ja sama kiiresti sealt merele lükata . </s> <s> Saar ei olnud suur , rannast sisemaa poole algas roheline ja viljakas maa , kus asus küla — röövlite asupaik . </s> <s> Hommikupoole jäid mäed . </s> <s> Panin tähele , et ühe mäe tipus asus kunstlik kõrgendik , koonusekujuline küngas , mis liivaga kaetud . </s> </p>
<p> <s> Meid lohistati maale ja visati eraldi aukudesse . </s> <s> Ometi anti värskemat süüa ja puhast vett . </s> <s> Õhtul tõmmati mind ja Alhazred välja ja viidi mööda külatänavaid uhkema ehitise poole . </s> <s> Panin tähele , et kõrvuti pärismaalaste hüttide ja onnidega oli siia kerkinud ka röövlite poolt ehitatud maju ja varaaitu . </s> <s> Tänavatel oli palju lapsi ja nende välimuses oli midagi nii röövlitest kui kohalikest . </s> <s> Lõpuks viidi mind palmisallu , kus allika kaldal istusid kolm meest . </s> <s> Nad jõid lähkrist kummalise lõhnaga ebameeldivat jooki ja naersid valjusti . </s> <s> Üks neist oli Hairlik , teine keegi vanem , hallima habemega ja kolmas punaste juustega hiiglane , kelle riietus lasi arvata , et tema ongi kuningas . </s> </p>
<p> <s> Selleks ajaks oli minu peas hakanud küpsema üks mõte . </s> <s> Ma otsustasin selle väljaütlemisega oodata , kuni olem rohkem selgitanud kummaliste röövlite kohta . </s> <s> Üllatuseks avastasin , et kõik kolm meest räägivad araabia keelt , kuigi veidra ja võõrapärase hääldusega . </s> </p>
<p> <s> " Sa oled pööraselt rikas , Sindbad , " kõnetas mind kuninga välimusega mees . </s> <s> " Kui sa just ei valeta . </s> <s> Valetajatel pea otsast me raiuma . " </s> </p>
<p> <s> " Rikas ma olen , " vastasin , " ja käinud kaugetes maades ja näinud imeasju , ent iialgi mitte teiesarnaseid röövleid . </s> <s> Olen võidelnud hiigellinnuga , küttinud elevante , näinud tiivulisi inimesi , kuid ei kunagi draakonlaevu ega nii võimsaid meremehi . " </s> </p>
<p> <s> " Vähesed , kes meid näinud , ellu jäänud , " irvitas kuningas . </s> <s> " Sa saad lunaraha ? " </s> </p>
<p> <s> " Mul on suured varandused . </s> <s> Ja minu elu eest on Bagdadis palju kostjaid . " </s> </p>
<p> <s> " Bagdad ? </s> <s> Kus on ? " </s> </p>
<p> <s> " Oo , te ei tea kus asub igavene Bagdad , kus elab kõikide maade ja rahvaste valitseja Harun al Rashid ? " </s> </p>
<p> <s> " Kes on Harrun ? " </s> </p>
<p> <s> " Kaliif . </s> <s> Tema õilsa valitsemise all on rohkem rahvaid kui taevas tähti . </s> <s> Mul on raske kirjeldada , kus asub Bagdad , kuna ei tea , kus ma ise praegu viibin . " </s> </p>
<p> <s> Lõpuks — peale seda , kui nad aru olid pidanud — joonistas Hairlik liivale kaardi . </s> <s> Saingi aru , et Sokotra saar asub siin lähedal . </s> </p>
<p> <s> " Sügiseks laev sinu aaretega , " ütles teravakõrvaline mees , " siis saad vabaks . " </s> </p>
<p> <s> " Mina ja Alhazred , " kostsin ja osutasin oma kaaslase suunas . </s> <s> " Ta on minu kodumaal austatud luuletaja . " </s> </p>
<p> <s> " Luuletaja ? " küsis kuningas . </s> </p>
<p> <s> " Skald , " ütles Hairlik , kes nähtavasti meie keelt kõige paremini mõistis . </s> <s> Nad rääkisid siis omavahel ja lõpuks nõudis Alhazredilt luuletust . </s> <s> Hull vanamees mõtles veidi aega ja tõi siis kuuldavale : </s> </p>
<p> <s> Silmapiiril võõrad rannad meri mõõtmatu draakon oma turjal kannab väge võitmatut igatsedes unes näevad jääd ja lumekirmet taplusesse torm'vad huulil : Odin ühesilmne ! neiut tõmmupalgset surub rinna vastu Haakon vii meid koju ! koju vii nad verejanus draakon </s> </p>
<p> <s> Paljust ei saanud ma aru , ent luulekeele kõla paitas ka minu kõrvu . </s> <s> Või oskas ta oma sõnadesse panna veel midagi , mis minulegi mõju avaldas — sest meie röövlid , jah , nemad olid tundmatukõlalistest sõnadest võlutud ja lummatud . </s> <s> Nii napp , kui nende araabia keele oskus oligi , jõudsid sõnad nende teadvusesse ja äratasid nende silmis igatsuse . </s> <s> Ja minagi nägin . </s> <s> Nägin jääd , lumiseid mägesid , nagu Kaukasuses või India põhjapiiril . </s> <s> Aga jää , see imeline kivinenud vesi , ei ilmunud mu vaimusilma ette mitte mäetippudes , vaid merel . </s> <s> Mu meeltest libisesid läbi triivivad jääkamakad , mille taamal nägin külma , kõledat ja lumist kallast . </s> </p>
<p> <s> " Sa tunned meid , skald , " ütles lõpuks kuningas . </s> <s> " Jah , mina olen Haakon Sigvardsson ja siin minu kõrval mu hea sõber elf Hairlik ning onupoeg Hadding Halvortsson . </s> <s> Sa tead meie jumalaid ja kodumaad . </s> <s> Sinu kunst on suurem , kui meie skaldide oma . </s> <s> Me laseme minna teie kaptenil . </s> <s> Kuni sügiseni , ei rohkem . </s> <s> Siis peab ta lunarahaga tagasi olema . </s> <s> Sina ja meresõitja jäävad siia , meil on teid tarvis . " </s> </p>
<p> <s> Ja kapten Masudil lastigi minna . </s> <s> Ma õpetasin teda , kuidas peab El Hazlili üle otsima ja rääkima talle kõigest , mida me korsaaride kohta teadsime . </s> <s> Samuti rääkisin talle oma kavatsusest ja sõjaplaanist . </s> <s> Aga juhuks , kui see läbi ei lähe , peab ta ikkagi neljandiku osaga minu varandusest sügiseks taas siia saarele jõudma . </s> <s> Sindbad ei kavatsenud lõpetada oma elupäevi metsikute korsaaride keskel , vaid oma majas Bagdadis . </s> </p>
<p> <s> Ja enam ei koheldud meid ka niiväga vangidena . </s> <s> Saime vabalt saarel ringi jalutada ja korsaaride majapidamisega tutvuda . </s> <s> Jah , nad olid metsikud ja julmad , paljud nende tavad meile võõrad ja imepärased . </s> <s> Alhazred külastas kuninga elamist sagedamini , kui mina . </s> <s> Ta õppis nende keelt ja luuletas kaugetest maadest , mis sõdalased tihti mõtlikuks tegi . </s> <s> Nende laevastik oli väga suur ja nad olid õppinud saarel kasvavatest puudest laevu valmistama . </s> <s> Kui oli hea tuul , suundusid mitmed laevad röövretkile ja naasid mitme nädala pärast , olles saanud palju sõjasaaki . </s> </p>
<p> <s> Alhazred käis saarel rohkem ringi . </s> <s> Panin tema hulluse arvele , et tihti tuli ta hirmust värisedes ja üle ta krobeliste palede veeresid külmad higipiisad . </s> <s> " Mulle ei meeldi see saar , Sindbad , " kurtis vanamees , " selle õhus on mälestus liiga ammustest aegadest ja mägede vahel ulub tuul nutulaulu oma kunagistele isandatele . " </s> </p>
<p> <s> Ühel õhtul kutsus kuningas mind ja Alhazredi oma hütti pidustustele . </s> <s> Neil oli oma ajaarvamine — mitte eriti täiuslik — kuid kuidagi olid nad välja arvestanud , et on õige aeg ühe oma ebajumala kummardamiseks . </s> <s> Selleks veristati saarel palju loomi , joodi ohjeldamatult röövsaagiks toodud veine ja lauldi laule oma puuslike ülistuseks . </s> <s> Kuninga elukohas pandi mind istuma laua taha ja kallati veini . </s> <s> Ma jõin seda ja tundsin ära koduste viinamarjade maitse . </s> <s> Ka mina polnud ammu kodus käinud ja igatsus Bagdadi järele puges südamesse . </s> <s> Ei olnud mulle aga antud kaheksandalt reisilt veel niipea kodumaile jõuda . </s> <s> Lauas istus ka naine , kauneim kõigist , keda ma eales näinud olen . </s> <s> Nii suur oli tema ilu , et pani minu pea ringi käima . </s> <s> See kaunitar võinuks paluda päikest , et ta tõuseb ja särab ise tema asemel . </s> <s> Ja kuigi mu pea juba veinist ja armastusest ringi käis , suutsin ometi tähele panna , et kindlasti polnud naine samast soost mereröövlitega ega sarnanenud ka saareelanikega , kelle seast paljud korsaarid enesele naise olid võtnud . </s> </p>
<p> <s> Naine istus kuningas Haakoni paremal käel ja oli tema suure hoolitsuse ja tähelepanu all . </s> <s> Ometi polnud tema näol varjugi rõõmust , kiindumusest või õnnest , milleks selline olend ometi sündinud oli . </s> <s> Kurvalt vaatas ringi , põlgusega pilgus röövlite metsikute kommete pärast , ohkas ega puutunud sugugi sööki ega jooki . </s> </p>
<p> <s> Lõpuks võtsin julguse teda kõnetada ja ütlesin , kes ma ise olen . </s> </p>
<p> <s> Kurval häälel vastas naine : " Ma olen Zuliana , Visharakpunpani printsess ja Almarani kuninganna . </s> <s> Ja mulle on langenud osaks kõige valusam ja alandavam ühe naise elus — saada oma armastatud mehe mõrvari vägivaldseks kaasaks . " </s> </p>
<p> <s> " Enne kui mind vangistati , käisin ma Almarani saartel ja nägin hävingut ja laastamistööd , mida korsaarid seal korda saatsid , " ütlesin . </s> </p>
<p> <s> " Kuid miks sa käisid nendel saartel , oo Sindbad ? </s> <s> Tavaliselt ei peatu uhked kaupmehed meie randadel . " </s> </p>
<p> <s> Ja märgates , et röövlid prassimise ja oma vägitegude üle kiitlemisega ametis on , jutustasin Zulianale , kuidas olime merel kohanud suremas Dian Dian Zambali ja purjetanud varude täiendamiseks Almarani saartele . </s> <s> Lisasin ka tiivulise sõnumiviija mõistatusliku vannutuse Visharakpunpani kuningale , et Uazzia oli vapper ja õilis , kuid mitte Zuliana jaoks , kes ei nutnud . </s> <s> Seda kuuldes naine punastas kergelt ja heitis mulle naeratava , kuid häbeliku pilgu . </s> <s> " Ma ei ole tavaline naine , " ütles ta , " minu armastus on ainulaadne maailmas . </s> <s> Ja kuigi tõesti ma armastasin kuningas Uazziat , polnud see armastus see , milleks ma sündinud olen . " </s> </p>
<p> <s> " Sa oled loodud armastuse jaoks , kaunis Zuliana , " sõnasin mina . </s> <s> " Ja õnnelik on see mees , keda sa sellega austad . " </s> </p>
<p> <s> " Oleksin nõus andma kõik maailmas , et Haakoni võimu alt ja sellelt saarelt pääseda , " ohkas Zuliana . </s> <s> " Palju mul küll pole — kaotatud kuningriik ja minult röövitud varandused . " </s> </p>
<p> <s> " Ainuüksi sinu õnne nimel on paljud mehed valmis võitlusse astuma ; ainult selle eest , et ükski pisar üle sinu palge ei veereks . " </s> </p>
<p> <s> " Sa kõneled asjadest , millest sa ei tea , Sindbad . </s> <s> Minu õnn on minu pisarates , " vastas naine ja rohkem me temaga sel õhtul ei rääkinud , sest Haakon katkestas meie vestluse . </s> </p>
<p> <s> Mul õnnestus üht-teist teada saada korsaaride ajaloo ja saatuse kohta ning kõige suuremaks abiks oli siin Alhazred , kes oma luulekunstiga oli sagedane külaline Haakoni ja Hairliku juures . </s> <s> Need metsikud mehed , kavalad ja vaprad ühteaegu , ei kujutanud siiski täpselt ette , millises maailmas nad on . </s> <s> Nad rüüstasid Araabia ning Kalifaadi kaldaid ; kõiki laevu , mis neile ette sattusid , müüsid kaupa sadamates , kauplesid orjadega ja enamuse oma saagist vahetasid nad eluks tarvilike asjade vastu . </s> <s> Alhazred jutustas mulle nii : </s> </p>
<p> <s> " Kunagi elasid nad kaugel , teiselpool maailma , ilmselt päris selle ääre lähedal . </s> <s> Nii nad ise arvavad , teadmata , et Maa on ümmargune ja sfäärides leidub veel palju selle sarnaseid . </s> <s> Nad õppisid ehitama laevu ja röövima kaugemaid kaldaid , sest nende enda maa oli kidur ja vaene . </s> <s> Haakoni rahva lähedal , jäiste mägede vahel elasid elfid , kellega nad aastasadu sõbrad olid olnud . </s> <s> Elfid on poolinimesed — nende eluiga on ometigi kümneid kordi pikem , nad tugevad , näevad pimedas ega maga . </s> <s> Koos elfidega olid nad tugevad ; ometi ühinesid ümbruskondsed hõimud nende vastu ja ajasid nad minema . </s> <s> Palju elfe tapeti ja need , kes rännakule asusid , on viimased sellest soost . </s> <s> Kaua purjetasid nad mööda maailma , otsides enestele uut elupaika . </s> <s> Osad laevad jäid maha , teised liikusid edasi . </s> <s> Ei leidnud nad enestele kohta , kõik paremad paigad olid juba hõivatud . </s> <s> Ja kuhu iganes nad elfidega ei saabunud , aeti neid suure sõjaga minema . </s> <s> Torm paiskas neid Aafrika kallastele ja kuna seal peale kõrbe midagi muud polnud , liikusid nad edasi . </s> <s> Kaks aastat kestis nende rännak mööda metsikuid Aafrika rannikuid . </s> <s> Nad avastasid foiniiklaste sadamad ja kolooniad , mida see suur rahvas endast kunagi Aafrika veertele maha jätnud . </s> <s> Kuid nad said aru , et asuvad inimtühjades paikades , kus teha pole midagi . </s> <s> Lõpuks silmas nende laevastik teist laeva , see rööviti paljaks ja vangidelt piinati välja kõik , mida nad teadsid . </s> <s> Rikkused , kuld , viljakad maad ootavad neid ees Araabia meres . </s> <s> Siia nad jäidki , anastades selle saare . </s> <s> Neil on suur aardekamber , kuhu on aastate viisi kogutud rikkusi , sest nad tahtsid tagasi pöörduda oma kodupaika , et seal uuesti võim võtta . </s> <s> Kuid nad ei tea teed . </s> <s> Osad neist — Hairlik eriti — soovivad varsti teele asuda . </s> <s> Haakon ja paljud teised , on siin aga kodunenud ega soovi enam kuhugi minna . " </s> </p>
<p> <s> " Ja kuidas mina või sina saame neid aidata ? " küsisin . </s> </p>
<p> <s> " Sa oled suur meresõitja , Sindbad . </s> <s> Nad arvavad , et sina oskaks neid tagasi juhtida . </s> <s> Minus näevad nad nõida , kes suudab vaadata tulevikku ja minevikku ja neile teed osutada . " </s> </p>
<p> <s> " Suudad sa seda tõesti , Alhazred ? " </s> </p>
<p> <s> " Ma näen läbi oma meelte nende jumalaid . </s> <s> Ma tunnen neid . </s> <s> Odin ja Aesir võitlesid kunagi iidsetel aegadel Cthulhuga...ja see võitlus pole veel lõppenud , Sindbad . </s> <s> Kirjutades oma raamatut , tungisin ma kohtadesse , kuhu mul polnud õigus minna . </s> <s> Nüüd nad teavad , et ma olen neid näinud . </s> <s> Oma meeltega olin otsekui salakuulaja , kes võõra vaenuväe laagrisse hiilinud . </s> <s> Minu raamat äratas iidsed jõud ja ma kardan neid . </s> <s> Ainult Gondwhana templite preestrid on võimelised need jõud taas uinutama . </s> <s> Ent ma mõtlen , kas tõesti pole meie röövlite kaugel kodumaal väravaid ja õpetusi , mis veelgi paremini suudaks Cthulhu õudusi taltsutada . </s> <s> Mulle on räägitud , et kuskil kaugel jäämägede maal ja igaveste metsade vahel puhkab jumalus , kes suudaks Cthulhule , Yogsthothile ja Mrakibis Thathupile vastu asuda , kes pole veel unustanud muistset viha . </s> <s> Ma arvan , et aitan seda rahvast siin , või vähemalt neid , kes igatsevad kodumaile tagasi pöörduda . </s> <s> Mulle ei meeldi siin saarel , Sindbad , see on halb saar . </s> <s> Neetud . " </s> </p>
<p> <s> Ma nägin , et vanamees jälle oma hulluse teedele kandub ja ei küsinud enam rohkem . </s> <s> Järgmiste nädalate jooksul hakkasidki minu vangistajad minult täpsemalt uurima , kui hästi ma tunnen mereteid ja kas tean , kuidas purjetatakse Skandiasse . </s> <s> Ma polnud sellest maast kunagi kuulnud ja nii neile ka ütlesin . </s> <s> Rääkisin maadest , mida tunnen ja nad kuulasid imestades . </s> <s> Ja ikka ja jälle poetasin oma jutte Kalifaadi hiilgusest , tema alatutest vaenlastest Pärsias ja Harun Al Rashidi koja uhkusest . </s> </p>
<p> <s> Aga Alhazred ja osad korsaaridest , kes elfi poole kaldusid , mõlgutasid tõesti mõtteid oma kodumaale tagasipöördumisest . </s> <s> Suured olid nende kokkuröövitud rikkused ja nende abil lootsid nad kodumail uusi liitlasi võita ja vaenlased alistada . </s> <s> Nägin hullu luuletajat sageli kirjutamas , ta oli alustanud uut raamatut . </s> <s> Ta esitas meie vangistajatele küsimusi nende jumalate kohta , suitsetas jälle oma rohte , viibis sageli poolärkvel olekus ja sonis Yogsothothist ja Dagonist . </s> <s> Iseäranis palju aega veetis ta Hairliki seltskonnas , kes mäletas väga ammuseid aegu . </s> <s> Ja mida ta ise ei mäletanud , oli kuulnud oma esivanematelt , kes olid elanud aegadel , mil inimene veel väga noor oli . </s> </p>
<p> <s> Ja mina , Meresõitja Sindbad , Bagdadi kuulus kaupmees , millega tegelesin siis mina ? </s> <s> Zuliana oli täitnud kõik minu meeled , äratanud vanamehes tunded , mida ta enam iial ei lootnud õitsvele puhkevat . </s> <s> Ma nägin teda harva , sest elasime saare erinevates osades . </s> <s> Mererannal jalutamine oli Zuliana üheks ainsaks meelelahutuseks . </s> <s> Mõnikord nägin ma teda eemalt , kui ta igatseval pilgul üle mere kaugusse vaatas , sinna , kuhu jäi temalt röövitud kodumaa ja tapetud abikaasa . </s> <s> Sügisel , järjekordse ebajumala kummardamise pidustuste ajal , pidi Haakon korraldama pulmad . </s> <s> Ja umbes selleks ajaks ootasin tagasi ka Masudi . </s> <s> Kui need sündmused lähenesid , palusin ennast viia Haakoni jutule . </s> </p>
<p> <s> Ta istus palmisalus ja teritas käial oma pikka sirge teraga mõõka . </s> <s> Hiljuti oli kuningas ise käinud röövretkel ja kaasa toonud rohkesti Abu Dazizi magusat veini , mida ta oma töö peale kannust rüüpas . </s> </p>
<p> <s> " Kuningas , " ütlesin . </s> <s> " varsti saabub laev minu lunarahaga . </s> <s> Siis lubasid sa minul ja Alhazredil minna . " </s> </p>
<p> <s> " Nii see on , " vastas ta . </s> <s> " Jarl ei murra oma sõnu . " </s> </p>
<p> <s> " Ma olen kuulnud , et Alhazred soovib hoopis elfi ja teiste laevadega teie kodumaa poole purjetada . </s> <s> Paljud sinu mehed igatsevad lumiste mägede järele . " </s> </p>
<p> <s> " Me tulime siia mitu aastat , " lausus Haakon . </s> <s> " Võibolla üldse üle maailma serva teisele poole . </s> <s> Siin pole midagi , mis meenutaks minu kodu . </s> <s> Kõik on võõras aga ma olen sellega ära harjunud . </s> <s> Ja paljud mehed ka . </s> <s> Neil on siin naised ja lapsed . </s> <s> Me ei pruugi enam tagasi jõuda . " </s> </p>
<p> <s> " Kas sina ei igatse tagasi minna ? " </s> </p>
<p> <s> " Üle kõige maailmas tahan ma just seda . </s> <s> Aga tagasi minnes sean ma ohtu kõik , mille oleme saavutanud . </s> <s> Kes soovib — mingu , ent mina jään siia . </s> <s> Ja paljud laevad veel . " </s> </p>
<p> <s> " Te olete kõige võimsamad sõjamehed merel , keda ma iial näinud , " kostsin . </s> <s> " Sinu rünnaku vastu on kõik kaitsetud . " </s> </p>
<p> <s> " Täna , Sindbad , räägid sa ainult sulatõtt , " naeris Haakon . </s> <s> " Jah , me oleme võitmatud , sest me ei karda surma . </s> <s> Iga sõdalase unistuseks on hukkuda vapralt lahingus , et Valhallas jumalate pidulaua taga istuda . " </s> </p>
<p> <s> " Sinu laevade rüüstamised on paljud võimsad kuningad murelikuks teinud , Haakon . </s> <s> Ükskord langeb nende raev sinu rahva peale . " </s> </p>
<p> <s> " Me ei karda surma , " kordas korsaar . </s> </p>
<p> <s> " Aga te toote seda endale lähemale . </s> <s> Sa tead , et mul on õnn olla kõigevägevama Kaliifi usaldusalune . </s> <s> Ja teie elupaik asub maades , mida Kaliif enesele peab ning temal lasub ka kohus oma alamaid röövimiste eest kaitsta . " </s> </p>
<p> <s> " Ja teie kaliifi ei karda me ka . </s> <s> Kui tarvis , võitleme ja seni pole ükski valitseja meid alistanud . </s> <s> Mina olen siin kuningas ! </s> <s> Ja kui see teie kaliifile ei meeldi , saatku oma sõjaväed . " </s> </p>
<p> <s> " Aegupidi saab teie laevadeehitamise kunst kaliifile teatavaks . </s> <s> Sinu mehed vananevad ja kui Hairlik purjetab kodumaale tagasi , jääb teid veelgi vähemaks . </s> <s> Teie lapsed ei näe enam vajadust mööda meresid röövida , vaid igatsevad rahulikku elu . </s> <s> Ükski saar , Haakon , asugu see millises meres tahes , ei saa olla kogu maailmaga vaenujalal . </s> <s> Varem või hiljem tehakse teie röövimistele lõpp . " </s> </p>
<p> <s> " Siis olgu see parem hiljem . " </s> </p>
<p> <s> " Kas sina ei igatse rahulikumat elu sel õndsal saarel , veetes omad elupäevad külluses ja õnnelikus abielus ? " </s> </p>
<p> <s> " Ei , see pole minu unistus mitte , " vastas Haakon . </s> <s> " Ja ma arvan , et sa saad minust aru . </s> <s> Kui saatus on sind kutsunud merele , siis sinna pead sa jääma . " </s> </p>
<p> <s> " Kuid kas igaveseks , kuningas ? </s> <s> Ja kas röövimine on ainus , mis sind merele kutsub ? " </s> </p>
<p> <s> " Meie õnn on merel . " </s> </p>
<p> <s> " Minu sõber Alhazred , " ütlesin , " rääkis mulle hiljuti , et kreeklaste valitseja juurde saabunud kaugetest lumistest maadest laevadel sõjasalk , kes alguses maad röövinud , ent siis ennast valitseja hoole alla andnud . </s> <s> Nüüd on nad merede hirm ja keisri isiklik ihukaitsevägi . </s> <s> Nad on austatud ja lugupeetud , teenivad kuulsust ja elatist mõõgaga . </s> <s> Mõtle selle üle , Haakon . </s> <s> Ja mõtle selle peale , et teie pole kaliifi ainsad vaenlased . " </s> </p>
<p> <s> Ja sügise vihmade saabudes muutus Zuliana üha nukramaks , sest tema pulmapäev lähenes . </s> <s> Minus aga kasvas iha selle kauneima naise järele , tundsin ennast nooremana ja põdesin meeltes juba ette lahkumispäeva . </s> <s> Oleksin olnud vaba , teinuksin Zulianale ettepaneku saada minu neljandaks naiseks . </s> <s> Aga praegu olime me mõlemad vangis ja korsaaride meelevallas . </s> <s> Põgeneda polnud võimalik ning Masudi laeva saabumine tähendas ka minu äraminekut . </s> <s> Kui Haakon minu pakkumise vastu peaks võtma , avaneb mul veel võimalus Zulianat näha , kuid siis juba teise mehe naisena . </s> <s> Ent seni ei paistnud kuningale minu pakkumine huvi pakkuvat — Haakon sõitis oma laevaga hoopis röövima , kurtis , et liiga palju on merest eemal olnud . </s> <s> Samal ajal tegi Hairlik juba ettevalmistusi teeleasumiseks . </s> <s> Neli kõige suuremat laeva elfide ja inimestega pidid varsti teele asuma ning Alhazred nende seas . </s> <s> Ta oli hull . </s> <s> Jah , ka mina olen reisinud tundmatutele maadele , ent alati kasu pärast . </s> <s> Tema aga läks oma hullusest , lootes leida iidseid jumalaid . </s> <s> Alhazred valis sellise saatuse endale ise , keeldudes naasmast minuga Bagdadi . </s> </p>
<p> <s> Nad kutsusid teda skaldiks ja laulsid pimedatel õhtutel : </s> </p>
<p> <s> Sünnikoht ei oota koju poegi põlatuid kes kord ilma äärde neatud häälel kõlatul sõjasaagist vajund looka tugev laevaparras annaks see vaid õigust seista taaskord kodurannal ! </s> </p>
<p> <s> Rääkisin oma jalutuskäikudel kohalike elanikega . </s> <s> Küsisin nendelt aegade kohta , mil korsaare siin veel polnud . </s> <s> Aga enamuses olid saareasukad noored naised ja nad vastasid lühidalt , et tulid mehed merelt , tapsid nende abikaasad ja võtsid saarenaiste seast endale uued . </s> <s> Paistab , et see oligi nende korsaaride komme . </s> <s> Aga ei paistnud need kaunitarid mulle väga õnnetutena , kuigi kullast nad vaevalt suurt pidada oskasid . </s> <s> Naisterahva meel ja süda , oh andke mulle mõistust neid mõista ! </s> </p>
<p> <s> Ühe vanema naise käest pärisin , mis mägi on kuhjatud sinna kaljudele . </s> <s> Minu küsimuse peale põrkus ta minust eemale ja pobises kaitsesõnu . </s> <s> Siiski sain teada , et parem on sellele mäele mitte läheneda . </s> <s> Seal uluvad surnute vaimud . </s> <s> Koolnulaulu mägi , nii kutsuti seda . </s> <s> Panin selle tuule arvele , sest mäekurudes puhub tuul ikka omamoodi ja vilistab läbi pilude hirmsaid viise . </s> <s> Ka Alhazredilt küsisin selle mäe kohta , kuid ta ainult kinnitas naise sõnu ja ütles — jälle oma hullusõnadega segamini — et parem , kui ükski surelik sellele mäele ei läheneks . </s> <s> Aga rohkem kui saladuslik mägi või miski muu sellel saarel , huvitas mind Zuliana . </s> <s> Otsisin iga võimalust tema kohtamiseks , hulkusin saarel ringi , läksin tema eluaseme ligidusse ja sepitsesin armuvärsse . </s> </p>
<p> <s> Ma kohtasin Zulianat rannas , ettekavatsetult , ühel õhtul teda jälitades . </s> <s> Rääkisin talle oma tunnetest , kartes jääda naeruväärseks , kuulutasin , et teen kõik , et teda kuidagi aidata . </s> <s> Ta sulges oma pehme pihuga mu suu , võttis käest kinni ja tõmbas õrnalt palmisalu poole , mis rannaliivast veidi eemal . </s> <s> Seal lasi ta oma hõlsti aeglaselt mööda keha maha libiseda , vaid hetkeks suutsin sõnatult silmitseda seda täiuslikku ihu , kui ta käte vahele haarasin . </s> <s> Oo , õndsus ja tänutunne...ma võtsin vastu Visharakpunpani printsessi armastuse — nii täiuslik oli see , et kõik muu mu meeltest kadus . </s> <s> Ja siis , kui taevatähed kõrgel süttisid ja pimedus saarele laskus , kui Zuliana hõõgvel keha liival siugles ja minu oma janunedes õnnest vappus , kuulsin , kuidas mu armastatu nutab . </s> </p>
<p> <s> Korraga olin üleni märg ja ma ei saanud aru , kuidas tõesti naise pisarad mind nii üle ujutada said . </s> <s> Aga jälle vedas alasti Zuliana mind ookeani ja me kümblesime lainetes . </s> <s> Enne kui naine oma eluaseme poole tagasi jooksis , sosistas ta mulle : " Ma nutsin , Sindbad , ma nutsin . </s> <s> Sina oled see mees . </s> <s> Sina oled mu ainus armastatu . " </s> </p>
<p> <s> Järgmisel õhtul ootasin samamoodi Zulianat mereveerel , meie armastuse võimatusest ikka veel joobunud ja peast segi . </s> <s> Aga ta ei tulnud . </s> <s> Ei tulnud ülejärgmiselgi ja minu süda murdus . </s> <s> Uskusin , et põhjuseks on Haakoni saabumine , kes peale pikka merereisi Zuliana võlusid naudib . </s> <s> Ma läksin naise elamu poole , piilusin aknast sisse , ent ei näinud midagi . </s> <s> Võtsin julguse rindu ning ronisin läbi akna sisse . </s> </p>
<p> <s> " Sindbad ? " kuulsin pimedusest sosinat . </s> </p>
<p> <s> " Jah , mina . </s> <s> Tulin sind otsima . " </s> </p>
<p> <s> " Mine ära ! </s> <s> Palun mine ära ! " </s> </p>
<p> <s> Käsikaudu leidsin ta üles . </s> <s> Ikka veel sosistades , et ma pean lahkuma , viskus naine minu embusse . </s> <s> Ta nuttis . </s> <s> Ma suudlesin ta märgi põski aga oli juba hilja . </s> <s> Ma ei jõudnud veel naist pimeduses õieti nähagi , kui uks lahti paiskus ja Haakon seisis tõrvik käes lävel . </s> </p>
<p> <s> Kui tema kõrval poleks seisnud Hairlik , oleks Haakon mul sealsamas pea maha raiunud , kuid elfi tarmukus päästis mind . </s> <s> Ja võibolla ka Zuliana . </s> <s> Nähes oma mõrsjat minu käte vahel , sööstis Haakon meie poole , visates tõrviku nurka ja viibutas mõõka . </s> <s> Hairlik haaras ta oma tugevate käte vahele , väänas talt mõõga peost välja . </s> </p>
<p> <s> " Sa oled andnud sõna , kuningas , " ütles ta . </s> </p>
<p> <s> Aga Haakoni vihamöiretest ei saanud ma aru ; ta karjus oma keeles ja ainsana tundsin ma ära sõna 'surm' . </s> <s> Nii sain ma teada , kui muutlik ja metsik on nende korsaaride meel , kui ohtlikud on nad , kui vihahoog võimust võtab . </s> <s> Hoolimata oma sõbralikkusest oli Haakon tol ööl valmis mind tapma , ilma et ise teaks , kas tema mõrsja ja minu vahel midagi sündinud on . </s> <s> Hiljem sain ma teada , et Zuliana oli esimesel ööl peale rannast tagasitulekust vahetpidamata nutnud . </s> <s> Ja see nutt oli meid reetnud . </s> </p>
<p> <s> Mina ei teadnud Zuliana saladust , Haakon aga teadis . </s> <s> Ja võibolla sellest oligi tema raev , et mina olin mees , kes Zuliana nutma pani . </s> <s> Visharakpunpani printsess polnud harilik naine . </s> </p>
<p> <s> Järgmisel päeval veeti meid korsaaride kohtu ette . </s> <s> Külaplatsile olid kogunenud nende vanemad ja juhid , palju röövleid ja saarerahvast . </s> <s> Mina , Alhazred ja Zuliana olime seotud . </s> <s> Ka hullu luuletaja peale oli langenud Haakoni viha ; kõik tema kaunid poeemid unustatud . </s> <s> Haakon kõneles midagi iidsetest seadustest ja oma antud sõnast , et ma lunaraha saabudes vabaks saan . </s> <s> Sain teada , et olin tema mõrsjat himustades sooritanud koletu kuriteo , ent tema antud sõna peab jääma jõusse . </s> <s> Hairlik oli oma kuninga viha leevendanud . </s> <s> Kui Haakon oli kõnelnud , nõudis ta Zuliana käest selgitust . </s> <s> Naine ütles : " Vägivõimuga oled sa mind võtnud , Haakon ja vägivaldselt lahutanud oma mehest . </s> <s> Ja sulle on teatavaks saanud minu saladus , et ainsa naisena maailmas on jumalad minu sisse pannud needuse või õnne , et ainult selle mehe käte vahel , kes mulle määratud , ma joovastushetkel nutma hakkan . </s> <s> Ma nutan verd . </s> <s> Kui minu ihu ja vaim tunnevad ära ainsa mehe , kes minu armastust väärt on — selle ühe ja ainsa maailmas — purskavad minu silmist verepisarad . </s> <s> Nii on mulle ennustatud aga kunagi varem mitte sündinud . </s> <s> Enne , kui kohtasin meresõitjat Sindbadi . </s> <s> Ja nüüd , Haakon , kui sa seda kõike tead , otsusta , kes oled sina , et vastu astuda jumalate ettemääratusele ja teiste inimeste õnnele . </s> <s> Minu seaduslikust mehest sa mind juba lahutasid ja selle mõrva eest sind ka nuheldakse . </s> <s> Sa võid mind tappa , võid väevõimuga endale jätta — kuid iialgi ei saa ma sinu hellituste ajal nutma verepisaraid . </s> <s> Mitte iialgi ja see on sinu suurim karistus ! " </s> </p>
<p> <s> Kas olin tõesti olnud märg Zuliana pisarateverest seal rannal , armujoovastusest õhates ? </s> <s> Kas olin see mina , Sindbad , kelle jumalad olid ära valinud Visharakpunpani printsessile ? </s> </p>
<p> <s> Siis kõneles Hairlik , vaigistades korsaaride röögatused : " Mehed , " ütles ta , " On tõsi , et Zuliana oli üleni verine , kui meie kuningas ta leidis , ja verd voolas tema silmadest . </s> <s> Vana olen ma , teist paljudest sadu aastaid vanem , kuid iial varem pole ma kuulnud sellisest naisest . </s> <s> Kui on tõesti nii , et ühe ainsa mehe puudutus maailmas võib selle naise panna verd nutma , siis parem on sul , kuningas , mitte sekkuda sellistesse asjadesse . </s> <s> Siin on võõras maa ja võõrad jumalad . </s> <s> Kas julged sa ennast panna nende meelevalda ? " </s> </p>
<p> <s> " Mida tead sina , elf , inimeste asjadest ? " karjus Haakon vastu ja paljud ühinesid tema hüüdega . </s> <s> " Ole sa pealegi sama vana kui Aesir aga ära sekku kuningate asjadesse ! </s> <s> Zuliana on minu saak ja seda tunnistab ka Odin . " </s> </p>
<p> <s> " Sa oled andnud sõna , Haakon , " ütles Hairlik veelkord . </s> <s> " Et lased Sindbadil minna . " </s> </p>
<p> <s> " Aga mitte Zulinanal ! " </s> </p>
<p> <s> " Jäägu see sinu parima äranägemise otsustada . </s> <s> Kui sa julged endale võtta naise , kes on määratud nutma verd ... " </s> </p>
<p> <s> " Ma võin ise valada kõigi verd kui tahan ! " </s> </p>
<p> <s> " Igal verel on oma hind . </s> <s> Ja Zuliana vere hinda pole sina võimeline maksma . " </s> </p>
<p> <s> Kes teab , kuidas oleks vaidlus lahenenud , kui mitte vahimehed poleks hõiganud , et saarele läheneb tundmatu laev . </s> <s> Ilmselt oli selline sündmus korsaaride elus esmakordne , sest kõik nad jooksid kohe relvile ja laevade poole . </s> </p>
<p> <s> " Need on kreeklased , " ütles mulle Alhazred , kui võõras puri kaugelt nähtavale ilmus . </s> </p>
<p> <s> " Kreeklased ei purjeta nendes vetes , " vastasin . </s> </p>
<p> <s> " Nad on laeva palganud , otsivad mind , minu raamatut . </s> <s> Ja nad pole ainsad . " </s> </p>
<p> <s> Me jäimegi seotult platsile , kui kõik jooksid sadamasse võõrast laeva uudistama . </s> <s> Laeval olid tõepoolest kreeklased . </s> <s> Nägime kaugelt , kuidas nad pardalt rahulippudega lehvitasid ja maabumisluba palusid . </s> <s> Nad tõid Haakonile kingitusi , kummardasid alandlikult ja andsid ennast röövlite kuninga meelevalda . </s> <s> Kaua tassiti laevalt kirste aaretega ja kummardati Haakoni ees . </s> <s> Tundsin isegi ära kreeklased nende kummaliste rõivaste järgi . </s> <s> Ning minus süvenes aukartus hullu Alhazredi ees . </s> <s> Kui ta oli ära ennustanud , et need kreeklased on — kuidas sai ta seda teada ! — siis küllap ka see tõsi oli , et nad vanameest otsivad . </s> <s> Lõpuks veeti meidki rannale , kus käis kauplemine . </s> <s> Kreeklaste pealik — keegi Aristophanes — rääkis mesikeeli Haakoniga , ning lasi üha uusi aardeid laevast välja tuua . </s> <s> Sain aru , et kuna kõik laeval asuvad kirstud niikuinii Haakonile on lubatud , pole ka korsaarid sellele laevale kallale tunginud . </s> <s> Milleks võtta väevõimuga seda , mis niigi nende ! </s> </p>
<p> <s> " Oo vägev valitseja , " kõneles Aristophanes , " Araabia merede isand , ainult nimeta aarded , mis sulle veel vaja , et lasta oma vangistusest välja osta luuletaja Alhazred , keda ma siin rannal näen ? " </s> </p>
<p> <s> Nägin , kuidas elf midagi kuningale kõrva sosistas . </s> <s> Äsjane vaen oli unustatud ja nad jälle ühes nõus . </s> </p>
<p> <s> " Alhazred on meie vang , " lausus Haakon kõheldes , " ja lunaraha tema eest on teel . " </s> </p>
<p> <s> " Äraütlematult kurb on mul sulle teatada , et Salah Saidi sadamas , kus meie laev viimase peatuse tegi , kõneldi , et kapten Masud , kes Alhazredi eest lunaraha toimetas , on hukkunud , " kostis kreeklane , " ja kõige oma laeva ja aaretega põhja läinud . </s> <s> Ei ole enam kedagi , kes Sindbadi ja Alhazredi eest lunaraha maksaks . " </s> </p>
<p> <s> " Siis on nad minu vangid ja võin teha nendega , mida iganes soovin ! " kuulutas kuningas . </s> </p>
<p> <s> " Aga loomulikult , kuningas , " kiitis Aristophanes takka . </s> <s> " Meresõitja Sindbad on sinu meelevallas , ent loovuta nende kullakoormate eest Alhazred meile . </s> <s> Milleks sulle see vääritu luuletaja ? " </s> </p>
<p> <s> " Ta luuletab üsna hästi . " </s> </p>
<p> <s> " Karda kreeklasi , kes teevad kingitusi , " pomises Alhazred mulle , " karda , Sindbad , sest nende keelel on mesi aga südames pime vihkamine . </s> <s> Ma olen kadunud . </s> <s> Mina ja veel üsna palju . " </s> </p>
<p> <s> Kauplemine kestis edasi . </s> <s> Nähes ja kuuldes , et Masudi laev on põhja läinud , polnud Haakonil muidugi enam suuremat lunaraha loota . </s> <s> Samas , oli see uudis talle ka piisav põhjus , et mul pea maha raiuda . </s> <s> Kuid raha jõud oli vägev . </s> <s> Hairlik aga teadis , et minu hukkamine vähendaks ka Alhazredi eluvõimalusi või vähemalt himu neile teejuhiks saada . </s> <s> Alhazredi mahakauplemise vastu oli ta muidugi tõsiselt , kuid üha enam hakkas Haakoni silmis põlema kulla läige . </s> <s> Ma olen kaupmees ja tunnen selle läike kaugelt ära . </s> <s> Kullal on jõudu , mis tihti murrab terve mõistuse , kisub hukatusse ja kiusatusse . </s> <s> Mees on tugev siis , kui tal on jõudu vastu seista valeliku naisterahva ja ebapuhta kulla kutsele . </s> </p>
<p> <s> " Nad tõepoolest otsivad sind ! " ütlesin ma Alhazredile . </s> <s> " Miks ? </s> <s> Milleks neile sina ? " </s> </p>
<p> <s> " Olen oma raamatu jaoks käinud mitmetes maades . </s> <s> Olen kõnelnud surnute ja Iidsetega . </s> <s> Aga kõik jätab jälje , Sindbad . </s> <s> Kreeka kuulsad ja muistsed nõiad , kes Athose mäel Cthulhu pühapaigal ikka veel tema altaril vereohvreid toovad , said minust teada . </s> <s> Nüüd on Al Azif neile kullast kallim — selle raamatu abil suudavad nad kutsuda Neid , Kes On Unustatud . " </s> </p>
<p> <s> " Kreeklased ei too vereohvreid , nagu kurdid või päikesekummardajad , " sõnasin mina , kuigi raske oli juba eristada , kui hull Alhazred tegelikult oli ja mis tema jutust oli sonimine ja mis tõde . </s> </p>
<p> <s> " Oo jaa , nad ei too tavaliselt vereohvreid , kui see ohver pole just mees , kes on kirjutanud Al Azifi või Nekronomiconi , nagu nad minu raamatut kutsuvad . </s> <s> Ei kellegi muu kui salakuulaja veri rõõmusta Yogsothothi rohkem . </s> <s> Maailmas on kaks templit , Sindbad — Athosel ja Gondhwanas , ainult ühes teevad oma riitusi Sulgejad , teises Avajad . </s> <s> Minu raamat on mõlemaile vajalik . </s> <s> Ja mina ise oma teadmistega . </s> <s> Nüüd olen ma mõtlema hakanud , kas pole ka mitte kolmas tempel olemas , seal kuskil kaugel külmas Hüperboreas , kus puhkab Th'ar ja elas kunagi Odin Aesiris . " </s> </p>
<p> <s> Ja korraga hakkas vanamees , silmad sulgedes , tuimal häälel soiguma , otsekui oleks ta unes : </s> </p>
<p> <s> Tuhandesse kiviprakku , miljonisse piiska aheldatud unustus lenda kotkatiivul , too mul silmad vangistatud mälu Barak el Hazi liivalinnas Hoguz Marduki verekatlas Uoni sügavikes ootab , ootab , ootab Tema , Kellest Kõnelda Ei Tohi ülal külmal rannikul mõõk on roostes , jää on peal targad mehed , surmast vanemad Tha'ar Raphita toetel loitsu hoiavad </s> </p>
<p> <s> Ja siis vajus vanamees väsimusest kokku . </s> <s> Kõigi pilgud pöördusid meie poole , nägin Aristophanese näol võigast irvet ja Hairliki omal rauget koduigatsust , mis lõõmas tema rohelistest silmadest . </s> <s> Kuuldes Alhazredi sõnu , eraldusid rahvahulgast veel mitu elfi , kes jooksid oma pealiku juurde . </s> <s> Nüüd rääkisid nad mulle arusaamatus keeles , ent nende jutust tundsin ära sõna 'Tha'ar Raphita' mida nad ikka ja jälle üha ärevamalt kordasid . </s> <s> Kas oli see elfide jumal ? </s> </p>
<p> <s> Nähes , et midagi on toimumas , kõnetasid kreeklased veelgi suurema tungiga Haakonit , lubasid talle rohkemalt rikkusi , kui ainult hull Alhazred neile antaks . </s> <s> Vaidlused puhkesid taas . </s> <s> Kõik see leidis aset mererannal ja üha valjemalt hakkas puhuma tuul ja loksuma laine . </s> <s> Olin selleks ajaks juba saare tõusude ja mõõnadega harjunud , teadsin , millal on parim aeg purjede heiskamiseks ja merele minekuks . </s> <s> Suurte tormide teelt jäi saar samuti kõrvale . </s> <s> Nüüdne tõusev torm oli ebaharilik . </s> </p>
<p> <s> Kõnelused katkesid . </s> <s> Hämmastunult vaatasid korsaarid laineid , mis ootamatult tõusnud olid . </s> <s> Ja hämmeldunud olin minagi . </s> <s> Hommikukaarest hakkas puhuma tugev tuul , nägin silmapiirilt voogavaid laineid , mis ei sarnanenud tavalistele tormilainetele . </s> </p>
<p> <s> Ühe suuremaks muutusid ühetasased lained , üha kaugemale kaldale need rullusid , nagu oleks mingi võimas jõud neid taga ajanud . </s> <s> Korsaarid jooksid oma laevade suunas , et need tormi eest , mis muidu neid vastu kaljusid pilbasteks ähvardas paisata , kaugemale maale vedada . </s> <s> Järgmised lained olid juba mehekõrgused . </s> </p>
<p> <s> Naine rahva seast karjus hirmuäratavalt , ma ei saanud temast aru , ent saarerahvas põgenes ulgudes sisemaa poole . </s> <s> Viivude jooksul tugevnes tuul . </s> <s> Alhazred ajas ennast jalule , juba olid lained meienigi jõudnud ja ma karjusin , et meid köidikutest vabastataks . </s> <s> Hairlik päästiski meid valla . </s> <s> Kiirustasime saare poole tagasi , elf haaras väeti luuletaja oma õlgadele , et kiiremini pakku pääseda . </s> </p>
<p> <s> " Sa tead , kes Tha'ar ? " kuulsin teda küsimas . </s> </p>
<p> <s> " Ma võin kõnelda paljude jumalustega , " vastas Alhazred , " ma ei tea , kes ta on , aga tean , et ta ootab mind . </s> <s> Me peame kiirustama , Hairlik . " </s> </p>
<p> <s> " Kas see torm ? " </s> </p>
<p> <s> " Jah , Sindbad , kreeklased , kes teevad kingitusi , tõid selle kaasa . </s> <s> Mina , Al Azif , kreeklased — kõik meelitasid ta välja kujuteldamatutest sügavikest teiselpool maakera . " </s> </p>
<p> <s> Tuul valjenes üha . </s> <s> Juba raksusid veevood vastu esimesi ehitisi . </s> <s> Rahvas pages hirmust hulludes mägede poole . </s> </p>
<p> <s> " Kuidas saavad kreeklased tormi tuua , Alhazred ? </s> <s> Sa räägid nagu need ebausklikud meremehed , kes sind tormi eest üle parda tahtsid visata . " </s> </p>
<p> <s> " Kas sa aru ei saa , et see pole harilik torm ? " </s> </p>
<p> <s> " Mis see siis on ? " </s> </p>
<p> <s> " Dagon , " karjus Alhazred . </s> <s> " Dagon tuleb järele oma saagile . " </s> </p>
<p> <s> Näinud , et me rannalt põgeneme , lasi Haakon oma meestel kullakirstud kaasa võtta ja samuti sisemaa poole viia . </s> <s> Ent liiga tugevad olid juba lained . </s> <s> Nad haarasid korsaarid ja kullakirstud oma haardesse , tõstsid nad kõrgele õhku ja paiskasid siis rannale tagasi . </s> <s> Kulda , hõbedat ja kalliskive valgus liivale , kust järgmised lained need juba igasse kaarde laiali uhtusid . </s> </p>
<p> <s> " Teisel pool saart , lõunalahes , seal on osa laevastikust , " hüüdis Hairlik , " me peame siit põgenema . " </s> <s> Kuid liiga kõvasti hüüdis ta seda ja ehmunud kreeklased kuulsid . </s> <s> Nad sööstsid meid taga ajama , et tekkinud segaduses haarata oma saak ja sellega põgeneda . </s> <s> Tormi saabudes oli kreeklaste laev merel liikuma hakanud , samuti saare lõunasoppide poole , kust tormi eest pagu võis leida . </s> <s> Ma katsusin elfile ja Alhazredile mõistust pähe panna , et sellise tormiga pole võimalik saarelt lahkuda . </s> </p>
<p> <s> " Torm möllab ainult ühes suunas , Sindbad , " vastas vanamees . </s> <s> " Ja siia jääda on selge hukatus . </s> <s> Vaata ! " </s> </p>
<p> <s> Ma pöörasin veel hetkeks ennast mere poole ja vaatasin silmapiiri . </s> <s> Mida ma nägin...oo kõigearmuline Allah ja tuledzinnid ! </s> <s> Pidin leidma Zuliana ja temaga sellelt neetud saarelt põgenema ! </s> <s> Kas tõesti koos elfidega tagasi Skandiasse või kuhugi mujale , sel polnud enam tähtsust . </s> <s> Sest mida ma nägin , panin mind hirmust vabisema . </s> </p>
<p> <s> Taamal , üha suurenevate lainete taga , tõusis merest välja see , mis neid tekitas . </s> <s> Juba siit võis kaugustest näha aegajalt veest kerkivat ja siis jälle vajuvat hiiglaslikku meremadu . </s> <s> Mitte nagu siug ei liuelnud see , vaid sukeldus esiosaga vette , et siis juba hulga lähemalt tõusta , ajades enda ees laineid . </s> <s> Ja kuigi minu meremehesilm sel hetkel hirmust halvatud oli , suutsin ometi aru saada , kui kaugel koletis veel oli ... </s> <s> Mis — arvestades , kui selgesti teda näha oli — rääkis vaid tema hiiglaslikest mõõtmetest . </s> <s> Jäme nagu see saar ja pikk nagu Tigris , kord tõustes ja vajadus , lähenes meie poole merelt hukatus , keda Alhazred kutsus Dagoniks . </s> </p>
<p> <s> Aristophanes sööstis meie poole oma lühikest mõõka viibutades . </s> <s> Haarasin rannalt kivi , viskasin teda , kuid ei tabanud . </s> <s> Haakonit ei paistnud kuskil , kõik põgenesid meeletus õuduses . </s> <s> Ja siis kuulsin ma rahvamöllust naisehäält ! </s> </p>
<p> <s> " Sindbad ! " karjus see , " mu Sindbad ! " </s> </p>
<p> <s> " Zuliana ! " röögatasin vastu , ent samal hetkel ründas mind Aristophanes . </s> <s> Lõin tema mõõgahoobi kiviga tagasi , haarasin maast uue ja heitsin talle näkku . </s> <s> Samal hetkel torkas kreeklane mõõgaga mulle külge . </s> <s> Tundsin tulist valujuga , vajusin liivale , millele voolas erepunast verd . </s> <s> Kohe muutus see vee voolavas vees roosaks . </s> <s> Nägin , kuidas Aristophanes mulle lähenes , et surmahoop anda . </s> <s> Tõstsin pilgu ja nägin , et olin kiviga ta otsaesise veriseks löönud , sellepärast mees ei näinud hästi ja vehkis mõõgaga igas suunas . </s> <s> Kasutades tema segadust kobasin ringi ja mulle puutus pihku midagi kõva . </s> <s> See oli aardekirstust välja pudenenud karikas . </s> <s> Kohemaid haarasin selle pihku , ent jõudsin esemele veel ühe pilgu heita . </s> </p>
<p> <s> Ma tundsin karika ära ! </s> <s> Olin selle ostnud kunagi Indiast . </s> <s> Mitte torm polnud hukutanud õilsat Masudi , vaid tema laev minu lunarahaga oli kreeklaste rünnaku ohvriks langenud . </s> </p>
<p> <s> " Te reeturlikud mõrvarid , " karjusin ma Aristophanesele . </s> <s> Ta pööras end hääle suunas , nägi nüüd mind , irvitas ja tõstis mõõga : " Keegi ei võta minult Nekronomiconi , " hüüdis ta , " mitte keegi ! " </s> </p>
<p> <s> Viimast jõudu kokku võttes lõin teda karikaga näkku . </s> <s> Mõõk pudenes ründaja käest , ta kukkus . </s> </p>
<p> <s> " Sindbad ! " kuulsin nüüd veelgi kaugemalt Zuliana hüüet . </s> <s> Haarasin mõõga ja surusin selle kreeklase kõrile . </s> <s> Ta köhis verd ja viskles abitult kätega . </s> <s> Ma lõikasin tal kõri läbi . </s> <s> See oli minu kättemaks . </s> </p>
<p> <s> Ülejäänud kreeklased ei näinud meie taplust . </s> <s> Nad olid poolest kehast saadik vee all , põlvitasid ja kummardasid merekoletise poole . </s> <s> Nad laulsid mingis rüvedas keeles laule . </s> <s> Ja siis segunes kõik ühte : kreeklaste soig , Aristophanese surmaohe , Zuliana karjatus ja — iial , oh iial , ei kuule ma enam midagi võikamat — kaugelt merelt kostev , Dagoni suust vallapääsenud uilg . </s> <s> Niivõrd kohutav oli see , luust ja lihast läbilõikav , et pidin kõrvad kätega katma . </s> <s> Ometi kõlas see nagu musttuhande koolnu suust tulev ahastushüüe oma surma üle . </s> </p>
<p> <s> Ma tormasin komistades saare poole , silmasin läbi udu eemalt Zulianat , kes mind künkal ootas . </s> <s> Ma haarasin ta oma käte vahele ja katsin näo suudlustega . </s> <s> Veelkord kõlas koletise suust ulg ja sedapuhku saatis seda võimas tuulevoog , mis tormist otsekui läbi tungis . </s> <s> Ja siis — kui Zuliana minestunult mu embusse varises — tõusis keeristuul , mis kõike oma teel lõhkudes pööritles kaljudest üles , tehismäe poole . </s> <s> Palju seletamatuid asju olen ma näinud , palju õudust — nüüd ka merekoletist Dagonit , kellest suuremat elajat maailmas pole — ent siis tahtsid ka minu silmad nägemast keelduda . </s> <s> Ma nägin , kuidas tuul rebis maha puid ja pühkis inimesi oma teelt , ronis pööreldes üles mööda kivist seinu ja haaras mullase koonusekujulise mäetipu oma embusse . </s> </p>
<p> <s> Liiva ja maad paiskus igasse suunda , kui Dagoni kõrist pääsenud marutorm hakkas lahti uuristama seda , mis ammustel aegadel sinna maetud . </s> <s> Ma ei tea , kas saareelanikud aimasid , milliseid õudusi varjab see küngas , kuid õigus neil oli , et inimesel on parem sellele mitte läheneda . </s> <s> Haavatuna tassisin ma Zulianat saare lõunakülje lahesopi poole , kust päästvad laevad meid ära võisid viia , eemale siit hirmude saarelt , mille kõrgem tipp kujutas endast musttuhande inimese kolpadest sammast ! </s> </p>
<p> <s> Keegi neetu oli kunagi sinna kokku kandnud meeletul hulgal kolpasid , mis nüüd oma isanda kutsele vastasid . </s> <s> Torm pühkis mulla pealuude ümbert ja siis kuulsin ma ulgumist , mis ei saanud tulla mujalt , kui müriaadi koolnu kolpade suust . </s> <s> Jah , nad huilgasid ja tervitasid oma päästjat või prohvetit , kes see üüratu merekoletis neile ka polnud . </s> <s> Koolnulaulu mägi , muidugi ! </s> </p>
<p> <s> Paljud põgenesid , paljud hukkusid lainetes , mitu laeva paiskas torm vastu kallast tagasi , ent mõned pääsesid siiski minema , sest hiidlained tulid ainult ühest suunast . </s> <s> Viimane pilt , enne kui Hairliki laeval jõuetusest ja õudusest kokku varisesin , oli üle saare kerkivast hiidkoletisest . </s> <s> Jah , kõrgemale kui nimetu saare mäed tõusis Dagon , nägin ta ussisarnast keha , üüratuid lõugu , sisalikupead , mis suurem kui saar . </s> <s> Kuulsin veelkord ta hüüdu , millele vastasid tuhanded kolbad ... </s> </p>
<p> <s> Ma ei tea , kui kaua olin meelemärkuseta . </s> <s> Kui toibusin , oli mu haav seotud ja meri vaikne . </s> <s> Öötaevas särasid tähed . </s> <s> Zuliana oli mu kõrval . </s> <s> Ta polnud nutnud , sest see naine nutab ainult armastuse ajal ja talle määratud mehe puudutustest . </s> <s> Sindbadi puudutustest , tuletasin endale meelde . </s> <s> Olime korsaaride laeval , selle esiosas , lahtise taeva all . </s> <s> Mehed sõtkusid aerude taga , sest tuult ei olnud . </s> <s> Tuli ka Hairlik , kes tõi mulle juua . </s> </p>
<p> <s> " Kus me oleme ? " küsisin elfilt . </s> </p>
<p> <s> " Teel Aafrika poole . </s> <s> Neli laeva on järele jäänud , ülejäänud hukutas torm . " </s> </p>
<p> <s> " Alhazred ? </s> <s> On ta meiega ? " </s> </p>
<p> <s> Hairlik noogutas . </s> <s> " Viisin ta teisele poole puhkama . </s> <s> Ta on haige ja sonib . " </s> </p>
<p> <s> Mulle meenus taas õudus , mida saarel üle elasin . </s> <s> Võpatasin ja tundsin kuidas haav rebenes . </s> <s> " Mis sai Haakonist ? " suutsin siiski küsida . </s> </p>
<p> <s> " Ma ei tea , " vastas elf . </s> <s> " Küllap ta hukkus . </s> <s> Paljud hukkusid . </s> <s> Hiidlained paiskasid meid saarest eemale . </s> <s> Keegi ei saanud seal ellu jääda . " </s> </p>
<p> <s> " Te purjetate Skandiasse ? " </s> </p>
<p> <s> " Vähemalt siit eemale . </s> <s> Olgu tähed meile teenäitajaks ja tuul juhtijaks . " </s> </p>
<p> <s> " Need aarded , mis kreeklased tõid ... " </s> </p>
<p> <s> " Ma tean . </s> <s> Nad tapsid teel Masudi ja uurisid tema käest välja , kus Alhazred on . </s> <s> Piinasid . </s> <s> Nad olid valelikud , salakavalad ja alatud . " </s> </p>
<p> <s> Kummaline oli seda kuulda poolinimesest mereröövli käest . </s> </p>
<p> <s> " Minu poolest olete te kõik vabad , Sindbad , " lisas elf . </s> <s> " Sellel maailmal siin on omad jumalad ja ma ei taha neid enam ärritada . " </s> </p>
<p> <s> Kahe päeva pärast jõudsime Saythuti sadamasse . </s> <s> Mereröövlite laevu kardeti siin , kuid kuna nad olid Saythutis aegajalt orjadega kaubelnud , lasti nad sadamasse . </s> <s> Ma olin juba paranenud ja leidsin kapteni , kes kavatses varsti Basra poole purjetada . </s> <s> Ka Alhazred oli oma hullusest toibunud , kandsime ta maale ja otsisime vanamehele tohtri . </s> <s> Ta oli ikka veel nõrk ja kaldus sonima . </s> <s> Tegelikult olime kõik merekoletise nägemisest veel segased , kuid ei rääkinud sellest kellelegi . </s> </p>
<p> <s> Ma kordasin Hairlikile oma pakkumist : " Kaliif annab teile andeks röövimised ja tapmised , kui astute tema teenistusse . </s> <s> Õpetate meie meremeestele kunsti , kuidas valmistada selliseid laevu . </s> <s> Kaliif põleb soovist vallutada kaugeid ja meretaguseid maid . </s> <s> Au ja kuulsust leiab ka siit . " </s> </p>
<p> <s> Ent elf raputas pead . </s> <s> " See pole meie maailm , Sindbad . </s> <s> Kaua olime siia teel , tormidest ja jälitajatest paisatud . </s> <s> Nüüd on aeg tagasi minna , oodaku meid kasvõi kõik maailma meremaod . </s> <s> Kõik meie aarded jäid saarele . </s> <s> Neli laeva ja paar kirstu kulda ei korvaks meie pingutusi . </s> <s> Võibolla peame endale kuskil uue kodu otsima . </s> <s> Aga me liigume tagasi , eemale siit , kust me õnne ei leidnud . " </s> </p>
<p> <s> Alhazred ajas ennast asemel püsti ja ütles oma nõrkenud häälel : " Ja mina lähen nendega . </s> <s> Olen uurinud vanu käsikirju ja tean , kus asub nende kodumaa . </s> <s> Terve Aafrika on meil ümber purjetada aga kui püüan Tha'ar Raphita kutse , jõuame kohale . </s> <s> Siin pole mul asu . " </s> </p>
<p> <s> " Mis see oli , Alhazred ? </s> <s> See merekoletis ? " </s> </p>
<p> <s> " Dagon . </s> <s> Ma ei tea temast rohkem , et tema märatsemiste pärast uppus kunagi uhke Lemuuria merepõhja ja vaid Shu-Matta-Ra saar on sellest mandrist jäänud . </s> <s> Lemuuria elanikud tõmbasid enda peale Cthulhu viha . </s> <s> Aastatuhandeid pole Dagon oma pead merepõhjast välja pistnud , ent ta on ikka veel elus — ohjaa , sest temagi on surematu . </s> <s> Kirjutades oma raamatut , tungisin ma maailmadesse , kuhu mul polnud õigust minna ja Cthulhu saatis Dagoni minu järele . </s> <s> Ta tuli ja leidis tee , sest kreeklased näitasid talle seda , ise teadmata , millise õuduse on nad oma kultusega äratanud . </s> <s> Iial ei tohi minu raamat puutuda kreeklaste ega teiste rahvaste kätte , iial ei tohi Avajad lugeda Al Azifi , ehk Nekronomiconi , nagu kreeklased minu raamatut nimetavad . </s> <s> Aga kusagil maailmas peab olema võti , kuidas Cthulhu igaveseks vangistada . </s> <s> Ma leian selle elfide kodumaalt , sealt kaugelt Tha'ar Raphita juurest . " </s> </p>
<p> <s> Ja paari päeva pärast jätsime hüvasti elfide ja korsaaride laevaga , mis viis Alhazredi tundmatutesse maailmadesse . </s> <s> Ma ei tea , kas ta jõudis kohale või mis temast sai . </s> <s> Aga loodan seda kõigest hingest , sest iial enam pole ma kuulnud raamatust Al Azif . </s> </p>
<p> <s> Saythuthi sadamalinnas jätsin ma hüvasti ka oma armastatu Zulianaga . </s> <s> Me veetsime koos kirgliku öö ja naine nuttis verepisaraid . </s> <s> Hommikuks oli ta verekaotusest nõrkenud ja mina tema südameveest üleni erepunane . </s> <s> See jäi meie viimaseks ööks . </s> <s> Hommikul ütles Zuliana : " Sindbad , ainult sind ma armastan ja ainult sinule olen ma loodud . </s> <s> See on saatus , mis meid kokku viis ja saatus meid ka lahutab , et korraks näidata tõelist õnne , mida tal iga inimese jaoks varuks on . </s> <s> Aga ma ei saa tulla sinuga . " </s> </p>
<p> <s> Ma palusin teda ja anusin aga ta jäi endale kindlaks . </s> <s> " Sul on Bagdadis kolm naist ja uhke maja . </s> <s> Sa võid võtta oma seaduste järgi veel ühe aga see ei saa olema mina . </s> <s> Zuliana on määratud üheks ja ainsaks , printsessiks . </s> <s> Iial ei saa minust kaupmehe neljandat naist , nii palju kui ma sind ka ei armastaks . </s> <s> Ma olen nüüd maitsta saanud tõelist armastust , sellist , millel on hind . " </s> </p>
<p> <s> " Verehind , mu kallis , " ütlesin mina ja suudlesin ta veriseid silmi . </s> <s> " Aga ma ei saa sind jätta . " </s> </p>
<p> <s> " Siis pead sa tulema Visharakpunpani ja saama minu abikaasaks ja kuningaks . </s> <s> Ma jään sind ootama . " </s> </p>
<p> <s> Zuliana leidis ühe India laeva , mille kapten tundis teed Visharakpunpani ja purjetas minema järgmisel hommikul . </s> <s> Kaua seisis ta laeval , lehvitas mulle ja hüüdis järele armusõnu . </s> <s> Varsti järgnesin mina teisel laeval , kuid Basra suunas . </s> <s> Teel nägime veidraid purunenud laevu , palke ja inimkehade jäänuseid , mida meri ranna poole uhas . </s> <s> Need kõik olid kaetud valge vastikult lehkava limaga . </s> <s> Laevamehed katsid neid nähes oma ninad kätega ja pagesid . </s> <s> Nüüd teadsin ma , et Dagon oli korsaaride saare alla neelanud ja selle välja oksendanud . </s> <s> Võibolla läks ta otsima põgenenud Alhazredi , võibolla laskus tagasi oma tumedatesse sügavikesse maailmamere põhja . </s> </p>
<p> <s> Niimoodi lõpeb jutustus minu kaheksandast merereisist . </s> <s> Kaliif hüvitas minu varandused , mille kreeklased röövisid ja kinkis veel palju tänutäheks juurde , sest korsaarid olid kadunud . </s> <s> Kaua ei tahtnud ma jutustada kuidas oli mul õnnestunud mereröövlid meie vetest eemale peletada , sest ei pidanud seda enda teeneks vaid hirmuäratavaks asjaolude kokkusattumiseks . </s> <s> Nüüd olen ma seda teinud , koos jutustamistega oma varasemast seitsmest merereisist . </s> </p>
<p> <s> Mu sõber El Hazlil , või Hindbad , nagu ma sind eelmistes jutustustes kutsunud olen — jälle küsin ma sinu käest , kas on mul õigus peale kõiki neid üleelamisi siin Bagdadis rahus ja rikkuses puhata ? </s> <s> Sest rikas ma olen , kõige rikkam inimene maailmas — kuulub ju mulle maailma kauneima naise armastus ja tema kuningriik . </s> <s> Jah , ma ei asu iial teele Visharakpunpani poole , sest Bagdadis on mul kolm naist ja neid ei saa ma jätta . </s> <s> Aga teadmine sellest , mis mulle võib kuuluda , teeb mu hinge rõõmsaks ja ühtlasi täidab ka kurbliku igatsusega . </s> <s> Nüüd ma tean , et kuskil kaugel Indias on naine , kes on väärt kogu maailma armastust . </s> <s> Ta on seal ja ootab mind , tean seda sellest , kui taevas süttivad tähed ja kuukuma toob mulle temast sõnumeid . </s> <s> Igalt reisilt olen naasnud rikkamana ja enam pole mul põhjust kuhugi minna , sest minu päralt on selle maailma suurim aare . </s> </p></div1>
    </body>
  </text>
</TEI>
</teiCorpus>
</teiCorpus>
