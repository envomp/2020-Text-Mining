<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Lend </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Lend </head>
<p> <bibl> <author> <s> Heiti Kender </s> </author> </bibl> </p>
<p> <s> Inimesed on surelikud . </s> <s> Aga ometi nõutakse neilt igavest armastust . </s> </p>
<p> <s> Neile , kes tahavad teada , kuidas see kõik lõpeb : </s> </p>
<p> <s> Surusin mehel kätt ja kallistasin kõvasti oma tüdrukut . </s> </p>
<p> <s> Neile , kes tahavad teada , kuidas see kõik algab : </s> </p><div2 type="alaosa"><head> 16 aastat enne </head>
<p> <s> Inimene on alati unistanud lendamisest . </s> <s> Ma olin väga noor — 9 aastane — , kui ma esimest korda öösel üles ärkasin , pea täis mõtteid , ja mul oli selgelt meeles unenägu , kus ma lendasin . </s> <s> Selline kerge tunne . </s> <s> Liuglemine . </s> <s> Võtsin ühe oma koolivihikutest , avasin tagumise lehe ja visandasin sinna midagi , mis minu arvates pidi mind õhku tõstma . </s> <s> Lend ... lendama ... lennumasin ! </s> <s> Just , lennumasin oli selle nimi . </s> <s> Ilmtingimata kokku kirjutatult , sest lennul ei saa ju masinat olla . </s> <s> Ma ei teadnud tollal midagi aerodünaamikast , voolamisest ega õhurõhust . </s> <s> Aga see kõik ei olnud tol hetkel tähtis . </s> <s> Intuitsioon , sisekaemus , kui lubate , see juhtis . </s> </p>
<p> <s> Hommikul oli mul ainult häguselt meeles , et ma olin öösel üles ärganud ja midagi joonistanud . </s> <s> Silmitsesin oma ööloomingut . </s> <s> Kindlasti oli siin midagi . </s> <s> Isegi nüüd , päevavalguses , oli nendes pliiatsiga veetud joontes midagi erilist . </s> <s> Otsekui lubadus , et see on lahendus . </s> <s> See teeb sind õhust kergemaks , see tõstab sind õhku , ja sa saad jälle nautida seda kerget tunnet , mida unes lennates kogesid . </s> <s> See tunne hakkab sind jälitama . </s> <s> Tiksub kogu aeg vaikselt su alateadvuses , vahel möödub , kuid ilma et kordagi meelde tuleks . </s> <s> Aga kuskil kõrgemas kohas olles see meenub ja sa tahaksid käed laiali sirutada , lükata natuke jalaga hoogu ja liuelda ning tunda seda head kõiketäitvat tunnet . </s> <s> Midagi samasugust pakuvad lõbustuspargis teatud atraktsioonid . </s> <s> Mul ei tule nende nime meelde ja see polegi tähtis , neid ilmselt nimetatakse igal pool oma nimega . </s> <s> Ma püüan ette kujutada olukorda , kui ma olen hetkeks kaaluta olekus — näiteks ameerika raudtee või ameerika mäed . </s> <s> Kõhus võtab õõnsaks . </s> <s> Ma mäletan , väga hea tunne . </s> </p>
<p> <s> Seda paberilehte pidin ma alles hoidma . </s> <s> See oli võti edasiseks . </s> </p>
<p> <s> Paber jäi oma aega ootama kuueks aastaks . </s> <s> Hea , et vanemad midagi kolimise käigus ära ei visanud . </s> <s> Tagantjärele ei või ma olla kindel , et oleksin mälu järgi selle uuesti suutnud taastada . </s> <s> Keegi väga ammu aega tagasi elanud kunstnik ütles , et kunst on inimese ja jumala koostöö . </s> <s> Ja mida vähem on seal inimest , seda parem . </s> <s> Mitte , et ma oleksin midagi jumalikku kogenud . </s> <s> Ei , täiesti tavaline öine ärkamine ja vajadus idee paberile panna . </s> <s> Sisetunne . </s> <s> Mul on tihti olnud nii , et enne magamajäämist on head mõtted , aga hommikul ei mäleta enam midagi . </s> <s> Jumal ei räägi kaks korda . </s> <s> Ning alateadvus ei helista ka tihti . </s> <s> Ning isegi need harvad korrad , millal ta helistab , laseb ta ainult paar korda kutsuda ning paneb siis toru ära . </s> <s> Mõnikord olen paberi voodi kõrvale pannud , et kui mõte tuleb , kirjutan üles . </s> <s> Siis tavaliselt ütlen endale , et ei , mõtlen mõtte valmis ja siis kirjutan paberile . </s> <s> Ning ärkan hommikul . </s> </p>
<p> <s> Diktofonid on paremad kui paber . </s> <s> Nende eelis on see , et saab ka lauluviise meelde jätta . </s> <s> Kui noodikirja ei tunne ja hommikuks ununeb , on viis läinud . </s> <s> Ja kas see oleks olnud lihtsalt viis või midagi suurt , ei saa sa kunagi teada . </s> <s> Ainult mäletad hommikul , et see oli midagi erilist , mis oleks kindlasti olnud väärt säilitamist . </s> </p></div2><div2 type="alaosa"><head> 10 aastat enne </head>
<p> <s> Mu koolipäevad olid igavad . </s> <s> Tavaliselt istusin klassi viimastes pinkides . </s> <s> Mõnikord ei jõudnud õpetaja jutt tagapinkideni , mõnikord ei tahtnud ise kuulata . </s> <s> Sellest ma päris täpselt aru ei saa , miks õpilased hõivavad kõigepealt kõige tagumised pingid . </s> <s> Kas selleks , et õpetaja jutt kõige vähem häiriks ? </s> <s> Nagu oleks õpetamine ja õppimine midagi nii vastumeelset , et tuleb võimalikult kaugel olla . </s> <s> Miks siis üldse kooli tulla ? </s> <s> Mõned istuvad sellepärast tagapinkidesse , et seal on parem spikerdada . </s> <s> Tihti aga juhtub nii , et õpetaja seisab terve tunni , see on 45 minutit , peaaegu liikumatult tagaseina ääres ning vaesed — tegelikult küll rumalad — mahakirjutajad on jännis . </s> </p>
<p> <s> Minu haridustee kulges neljade ja pool kolmedega . </s> <s> Pingutasin ennast täpselt nii palju , et läbi saada , ja mitte kraadigi rohkem . </s> <s> Hiiglama pikkadena näivates tundides joonistasin vihikutesse lennumasinaid , mis meenutasid väga ebamääraselt linde . </s> <s> Väga ebamääraselt . </s> <s> Kui ma pinginaabrile näitasin , vaatas ta pikalt ja tähelepanelikult jooniseid ning küsis , mille jaoks need kolme poolega kirjutuslauad head on . </s> </p>
<p> <s> Tõepoolest , mille jaoks . </s> <s> Ma isegi ei seletanud talle , mida need kirjutuslauad aitavad inimesel teha . </s> <s> Ei tahtnud . </s> <s> Osalt isekusest , osalt solvumisest , et minu idee ei ole iseenesest mõistetav . </s> <s> Negatiivne kogemus oli ikkagi seoses enda mõtete jagamisega , lennumasin oli igati okei . </s> <s> Isegi kirjutuslauana — kolmepoolne . </s> <s> Nagu T-täht pealt vaadates . </s> </p>
<p> <s> Ahjaa , veel üks moment , miks lendamine : ma olen laisk ! </s> <s> Imetlusega loen vene muinasjutte , kus kõik tuleb havi või mingi muu vee-elaniku abil , ilma nõela pistmata . </s> <s> Loll-Ivan istub ahju otsas , ahi kihutab mööda külma ilma ja soojendab küljealust . </s> <s> Mis töö ? </s> <s> Mis ülesanded ? </s> <s> Mis takistused ? </s> <s> Pole olemas ! </s> <s> Kõik tasuta või vähemalt siis ilma rahata . </s> <s> Terve elu tagumises pingis ja õpetaja oma laua taga , pilk naelutatud huvitavasse raamatusse , mis ta igavuse peletamiseks kontrolltöötundi kaasa võttis . </s> </p>
<p> <s> Lendamine oleks täpselt see — liugled . </s> <s> Õhutakistus on minimaalne ja kui veel on ka soodne tuul , võib ilmselt mootori välja lülitada ja lasta tuultel end kanda . </s> <s> Või siis on lendamine lihtsalt sümbol muretule elule . </s> <s> Mitte ainult , et homset ei ole murede nimekirjas , vaid isegi õhtut ei ole . </s> <s> Igavene hommik . </s> <s> Muru on alati kastene , päike on parajas kõrguses , magamistoas hõljub rammestus , katted ja kestad on maas , inimesed võivad hommikuti olla küll kergemini ärrituvad , kuid nad on rohkem nad ise . </s> <s> Ei ole frakke , peokleite , tehtud naeratusi , peeni kutseid ja äraütlemisi . </s> <s> Puhas ja lihtne liuglemine , mitte mingi püüdlik tiibadega rapsimine . </s> </p>
<p> <s> Viimased paar aastat koolis möödusid kui unenägu . </s> <s> Kus võimalik , seal liuglesin , kus mitte , seal õppisin liuglemata läbi saama . </s> <s> Just nimelt läbi saama . </s> <s> Läbi saama ilma suurema energiakuluta ja läbi saama inimestega , kellest sõltus mu edasisaamine . </s> </p>
<p> <s> Kool ja klassid meenutavad mulle konveierilinti . </s> <s> Iga klass on omaette lindi peal . </s> <s> Ja õpetajatel on nupp , millest nad saavad linti kas siis edasi liikuma või seisma panna . </s> <s> Kui kas või üks õpetaja vajutab stoppi , jääd sa lindil seisma — ja ei mingit edasiliikumist . </s> <s> Samas , kui sa oled lindil lõpuni jõudnud ja järgmisele läinud , ei aita enam mingid nupud ega ponnistused . </s> <s> Sa liigud või seisad nendest sõltumatult . </s> <s> Vahel vaatasin tagasi ja nägin mõnda närviliselt nuppe vajutamas . </s> <s> Aga ei , enam ei aidanud . </s> <s> Libisesin ära käest ! </s> </p></div2><div2 type="alaosa"><head> 7 aastat enne </head>
<p> <s> Libisesin enda järgmisesse vabadusse . </s> <s> Vabadusi on mitu — koolis oled sa ka vaba . </s> <s> Aga kas just nii vaba kui sündides või sama vaba kui mägedes ronides ? </s> <s> Või Antarktikas olles ? </s> </p>
<p> <s> Vabadus on alati erinev , nii ka see , mis nüüd tuli . </s> </p>
<p> <s> Kooli aktus oli päeval ära olnud , öö hakkas lähenema . </s> <s> Istusime klassiga koolistaadioni ääres ja tegime lõket . </s> <s> Mäletamist mööda olid ka viinerid ja leib , aga kindel ma ei ole . </s> <s> Oletame , et olid — nii on romantilisem . </s> </p>
<p> <s> Mida ma aga kindlasti mäletan , on mu klassiõe valge kleit . </s> <s> Maani valge kleit . </s> <s> Maani valge volangidega kleit . </s> <s> Ja mu kooliarmastus selle kleidi sees . </s> <s> Nagu printsess , sest täpselt sellistena kujutasin ma neid ette , kui muinasjutte lugesin . </s> <s> Mina olin siis prints . </s> <s> Hobusega , maagilise sõrmuse , võlumõõga ja poole kuningriigiga . </s> <s> Lõputunnistusi meil veel käes ei olnud . </s> <s> Need pidi antama kolme päeva pärast , kartuses , et me korraldame lõpupeol muidu midagi hullu , paneme näiteks koolimaja põlema ja lahkume siis , käed taskus ja muretult vilistades . </s> <s> Kas õpetajad kardavad kättemaksu ? </s> <s> Mille eest kätte maksta ? </s> <s> Et nad meid üksteist aastat terroriseerisid , elasid oma komplekse välja , nägid noort verd tuksumas , ise teades , et nende aeg väheneb nagu munakeetmise stopperil tikk-tikk-tikk-tikk ? </s> <s> Ei , kättemaksu küll ei tule , vähemalt minu poolt . </s> <s> Sest ma loodan , et mõned neist valisid õpetajaameti selleks , et teadmisi edasi anda . </s> <s> Tekitada meis huvi selle maailma vastu , mis jääb horisondi , olgu siis kas või teadmiste horisondi taha . </s> <s> Huvi on see , mis meid hommikul ärkama ja silmi avama sunnib . </s> <s> Selle eest kätte maksta , et nad oma tarkust vahel ebaefektiivselt edasi andsid , oleks rumalus . </s> <s> Aga ega nad ei usu , ja nii meie ja mina olime . </s> <s> Ma imetlesin oma printsessi . </s> <s> Varemalt polnud ta kunagi nii riides . </s> <s> Ka hiljem ei näinud ma teda kunagi valges maani kleidis . </s> </p>
<p> <s> Õigus jah , see vabadus . </s> <s> Kui sul tekib klassiõega suhe , lisandub suhtele veel alapiirang . </s> <s> Klass . </s> <s> Tunnid . </s> <s> Garanteeritult 5 korda nädalas 6 korda päevas istute koos samas ruumis . </s> <s> Kui ei ole just tööõpetus või kehaline kasvatus . </s> <s> Kehalises kasvatuses oled sa koos oma klassivendadega , kes VAATAVAD SELLISE pilguga . </s> <s> Ma ei tea , millise , see tähendab , ma ei oska seda lahti seletada , mida " selline " pilk tähendab ja/või mida nad selle pilguga vaatamise all silmas peavad . </s> <s> Eks kunagi saame teada . </s> </p>
<p> <s> Sel õhtul , seal staadioni ääres , nad enam ei vaadanud . </s> <s> Mitte kunagi enam . </s> <s> Ma tõusin lõkke äärest , jätsin oma klassivennad , klassiõed ja printsessi sinna istuma ning kõndisin pimedusse , staadioni keskosa poole . </s> <s> Koolil oli täpselt nii palju raha , et laternatega oli valgustatud staadioni sissepääs ja raja algus . </s> <s> Väljaku valgustamisel loodeti täiskuu peale , mis 1/15 ajast töötas . </s> <s> Kui ei olnud pilves ilma , see tähendab . </s> </p>
<p> <s> Ma seisin keset väljakut , korraks veel kerge hirm pilkude pärast . </s> <s> Vaatasin tagasi lõkke poole . </s> <s> Mitte midagi . </s> <s> Keegi ei vaadanud mu poole , keegi ei mäletanud , et ma sealt just hetk tagasi lahkusin . </s> <s> Ka printsess mitte . </s> </p>
<p> <s> Ma teadsin , et kui ma seisan liikumatult , olen ma peaaegu nähtamatu . </s> </p>
<p> <s> Väga vaikselt hakkasin ma oma käsi ülespoole tõstma . </s> <s> Nii parasjagu aeglaselt , tunnetades õlas muutuvat tunnet , seda , kuidas kerkivad õlad tõmbavad kaasa lihaseid , hingamisel on tunda oma naha liikumist vastu pluusi . </s> <s> Ma tõstsin käed õlgade kõrgusele . </s> <s> Kehalise kasvatuse tunnis nimetati seda vist harkseisuks , käed õlgade kõrgusel kõrval . </s> <s> Ei , enam ei olnud kedagi ütlemas , kuidas ta tahaks , et ma seisaks . </s> <s> Ma seisin nii , nagu ma ise tahtsin . </s> </p>
<p> <s> Hingasin järjest sügavamalt . </s> <s> Ma ei tea , kas oleks parem olnud , kui mõni infrapunases alas nägev sääsk oleks läbi öö kohale lennanud ja oma londi mu nahka torganud ning äratanud mind sellest enesepettusest . </s> <s> Õnneks — tol hetkel õnneks — ei tulnud ühtegi sääske . </s> <s> Ma usun , et ükski ei tiirelnud mu läheduses dessandis . </s> <s> Kuidagi nad teadsid , et on väga tähtis lasta sellel 36,7 -kraadisel kogul keset seda 20-kraadist väljakut oma käsi laiali sirutada . </s> </p>
<p> <s> Hoidsin oma käsi laiali niikaua kui jaksasin ja nautisin seda uut vabadust . </s> <s> Vahepeal oli kuulda sõnakatkeid , mõni puu praksatas lõkkes , kuskil kaugel sõitis auto . </s> </p>
<p> <s> Kui ma nüüd hakkaks vaikselt edasi sammuma ? </s> <s> Usuks veidi rohkem . </s> <s> Teeks iga järgmise sammu veidi kiiremini kui eelmise . </s> <s> Veel . </s> <s> Veel . </s> <s> Nii , nüüd oleks see juba päris paras jooks . </s> <s> Varsti on hoog nii suur , et õhk toetab juba käsi . </s> <s> Mitte küll nii palju , et ma ei peaks neid üleval hoidma . </s> <s> Aga ma tunneks peopesades tuult . </s> <s> Ehk siis neid gaasimolekule , mis teevad oma Browni liikumist ja hõljuvad suuremate trendidega ringi . </s> </p>
<p> <s> Lasin käed alla . </s> <s> Tunne püsis minus edasi . </s> <s> Isegi järgmisel päeval veel , kui ma oma printsessi kõrval ärkasin . </s> <s> Üleni riietes . </s> <s> Ööst mäletan , et me suudlesime , edasist mitte . </s> <s> Järelikult jäime magama . </s> <s> Pool kuningriiki jäi kinkimata ja võlumõõk ei pidanud raiuma lohede päid . </s> </p>
<p> <s> Hommikul oli kõik selge . </s> <s> Me olime vabad , me ei pidanud enam 5 korda nädalas 6 korda päevas samas ruumis olema . </s> <s> Me mõlemad saime aru , et me olime koos , sest meil oli hea ja mugav koos olla . </s> <s> Nüüd , nüüd , kui maailm avas oma järgmised väikesed uksed , et juhatada meid teise , järgmisesse ruumi , ei olnud meil enam südant teineteist kaasa võtta . </s> <s> Teda huvitas kergejõustik , mind huvitasid arvutid . </s> <s> Me lahkusime vaikselt . </s> <s> Seda , mida ta ütlema pidi , kuulsin ma alles palju aastaid hiljem ühe teise tüdruku käest . </s> <s> Aga printsessi tahan ma veel korra selles kleidis näha — mõned detailid jäid märkamata ja seetõttu ei ole mälestus temast täielik . </s> </p>
<p> <s> Kui ma jõuaks oma lennumasinaga niikaugele , et seda tõeliselt testima hakata , võtaksin ma punase värvi ja kirjutaksin printsessi nime lennumasina valgele küljele . </s> <s> Täpselt nii , nagu vanasti nimetati laevad ja taifuunid naiste nimedega , tahan ma seda traditsiooni jätkata õhulaevadega . </s> <s> See on muidugi huvitav , et neile naiste nimed pandi . </s> <s> Kindlasti on kõige selle taga mõni kuri ämm või karm naine . </s> <s> Aga miks mitte kiuslik vanaisa või paha isa ? </s> </p>
<p> <s> Ma vajasin rohkem vabadust . </s> <s> Palju rohkem , kui see staadion või kooli lõpp või printsessi lahkumine andis . </s> <s> Pakkisin asjad , kummardasin kaasosatäitjate ees ja sõitsin bussiga vanaema juurde . </s> <s> Vanaemale kinkisin karbi šokolaadikomme , vanaisale pudeli konjakit , keeldusin eilsest supist ja maja magamistoast ning kolisin sauna sisse . </s> <s> Saunas oli kaks eraldi tuba , mis ei olnud kuidagi seotud saunaruumidega . </s> <s> Vaikne , omaette , ja meenutas midagi , mida ma nimetan koduks . </s> </p>
<p> <s> Esimesel õhtul ma lihtsalt lamasin voodis . </s> <s> Selili , käed laiali , ja vaatasin lage . </s> <s> Kas tolm , pingutatud vaatamine või äratundmine tõi mu silma pisarad . </s> <s> Ma lamasin ja nutsin . </s> <s> Ma olin ma ise , ma olin seal , kus olin , ja tundsin , mida tahtsin tunda , ja nii oli kõik õige . </s> <s> Rammestus . </s> <s> Ma võisin lamada lõpmatuseni , polnud mingeid kohustusi . </s> <s> Nälg ? </s> <s> Häh — ainult üle õue minna ning piiramatu armastus- ja hoolitsusressursiga vanaema vaaritab , et ainult pojapoeg kuulsusetult nälga ei sureks . </s> </p>
<p> <s> Jõud . </s> <s> Ma teadsin , et ma võin iga hetk püsti tõusta ja võtta midagi ette . </s> <s> Midagi järgmist . </s> <s> Näiteks pakkida oma asjad lahti , otsida üles lennumasina joonised ja teha valmis paar 1 : 36 mõõdus mudelit . </s> <s> Testimiseks . </s> </p>
<p> <s> Tõusin püsti , pakkisin lahti riided , käisin duši all ja läksin linna ilma ja inimesi vaatama . </s> </p>
<p> <s> Tänaval käies on inimesed nagu magnetid . </s> <s> Just sama poolusega magnetid . </s> <s> Samad poolused on need , mis tõukuvad , vastaspoolused on need , mis tõmbuvad . </s> <s> Tänaval kõndivad inimesed on kõik sama poolusega . </s> <s> Mina nende suhtes samuti . </s> <s> Armunud on vastaspoolustega . </s> <s> Armastajad on vastaspoolustega . </s> <s> Vaenlased on vastaspoolustega . </s> <s> Sest nad kohe kuidagi ei saa olla ilma teisele tähelepanu pööramata . </s> <s> Võtame näiteks vaenlased , kes ignoreerivad üksteist . </s> <s> Väldivad üksteist . </s> <s> Kogu energia läheb sellele , et teisest mitte välja teha . </s> <s> Buda munkadel on selle kohta väga hea ülesanne : proovige joosta kolm tiiru ümber maja nii , et te kordagi huntidele ei mõtle . </s> <s> Mu isiklik rekord on poolteist tiiru . </s> <s> Kolm on ilmselt võimatu . </s> </p>
<p> <s> Eraldi grupp minu jaoks on keemiline külgetõmme . </s> <s> See on palju tugevam kui magnetid . </s> <s> Ei ole mingeid pooluseid . </s> <s> Olles kellegagi , kellega on täielik kehakeemiate kokkusobivus , ununevad igasugused sama- ja vastaspoolused . </s> <s> Tunned iga keharakuga , et sa tahad seda teist inimest enda lähedale . </s> <s> Veel lähemale . </s> <s> Veel lähemale ! </s> <s> Käed ta ümber ja ta särgi alla ja küüntega üle ta selja ja käed sügavale ta juustesse . </s> <s> Kõik ununeb , millelgi pole tähtsust . </s> <s> Keha toodab fenüületüülamiini , teated reaalsusest sõidetakse üle puhta keemiaga . </s> <s> Punane on roheline ja roheline on " JAH ! </s> <s> " . </s> </p>
<p> <s> Paar hetke pärast regeneratsiooniosakonna plahvatust rahuneb su keha keemiaosakond maha . </s> <s> Vahepeal kiirelt tööle võetud konsultandid lastakse sekundi pealt lahti , osakonnajuhataja kutsutakse peakorterisse kohvile , välissuhete osakond hakkab vabandusi vorpima . </s> <s> Visuaalsektor kuvab sulle pilti . </s> <s> Pilt ei ole hea — see on kolme kohtuniku või siis terve vandemeeste kogu ühine otsus . </s> </p>
<p> <s> Ma laman tüdruku kõrval , kelle kohta ma ei tea midagi muud peale tema eesnime . </s> <s> Me käisime kolm aastat ühes koolis . </s> <s> Ta oli minust klassi võrra vanem . </s> <s> Me tervitasime koolis mõnikord . </s> <s> Aga nüüd saime kokku , läksime kohvi jooma , istusime , jõime kohvi . </s> <s> Keemiaosakond testis allettevõttest " Nina " saadud proovid ära ja leidis , et on leitud täielik kehakeemia kokkusobivus . </s> <s> Temast erituv keemia pani minu keemiaosakonna tööle , minust õhkuv käivitas temas keemiarevolutsiooni . </s> <s> Me vaatasime teineteisele läbi plahvatusohtlike silmade otsa , õhk , mida me sisse hingasime , oli himur . </s> <s> Kõik sobis , iga kohvilonks kriiskas JAAA , iga liigutus oli kutse massimõrvale . </s> <s> Tohutud hordid , lugematud matšeeted , miljonid tegemas endale teed läbi džungli . </s> <s> Kogu see hävitusest vabanev energia süstitakse mulle otse veeni ja ma tean , mis on mängu nimi — oh mind lihtsameelset ! </s> <s> Ma tean , mis on ta eesnimi . </s> <s> Perekonnanime ei tea , sest ma pole kunagi küsinud . </s> <s> Ka praegu pole selleks õige aeg . </s> <s> Nimed , milleks üldse praegu nimed . </s> <s> Naine , sa oled õige . </s> <s> Jee . </s> <s> Ja nii edasi , kuni selle kõrvutilamamiseni . </s> </p>
<p> <s> Siis hakkab teine mäng või siis esimese mängu teine osa alapealkirjaga " kiirelt-riide-tsau-koju-mida-kuradit-ma-nüüd-tegin ? </s> <s> " . </s> </p>
<p> <s> Ma mängisin seda või neid mänge 5 korda enne , kui suutsin endale selgeks teha , et see kiindumus on keemiline . </s> <s> Mu teooria magnetikestest ei sisaldanud keemiat . </s> <s> See oli löök allapoole vööd . </s> <s> Sõna otseses mõttes . </s> </p>
<p> <s> Mõtteid ei olnudki . </s> <s> Olid head põhjused , miks mu lennumasina mudelid ei olnud veel valmis . </s> </p>
<p> <s> Aeg tiksus sügisesse . </s> <s> Ma kas astun ülikooli või ma ei tea , mis ma edasi teen . </s> <s> Kõik astusid . </s> <s> Mina astusin ka . </s> <s> Kahe kuu pärast astusin välja , mis tegelikkuses nägi välja nii , et ma ei astunud enam kooli poole . </s> </p>
<p> <s> Kui inimesed seavad endale tavaliselt eesmärgiks millegi ( näiteks kooli ) lõpetamise , siis mulle piisab täiesti , kui ma kooli sisse saan . </s> <s> Edasine on tuim vormistamine läbi aastate . </s> <s> Sisseastumiseksamitega näitan ma , et mul on vajalik algtase ja piisavalt nuppu , et õpitavat omandada . </s> <s> Aga edasi , härrased ? </s> <s> Kus on motivatsioon ? </s> <s> Selle pitsati ja õppejõu allkirjaga paberi pärast ? </s> <s> Mitte mulle . </s> <s> Kuna ma õpin enda , mitte õppejõu pärast , loen ma parem ise kodus raamatuid aine kohta . </s> <s> Nii palju ja nii kiiresti , kui just tuju . </s> <s> Muidugi on see vaieldav , sest inimene , eriti mina , olen äärmiselt laisk ning ilma pideva nügimiseta ma kuhugipoole ei liigu . </s> <s> Tuju on sama harv ilmastikunähtus kui välk selgest taevast . </s> </p>
<p> <s> Hetkel oli mul palju tuju . </s> <s> Saunast ma väljas ei käinud , voolisin puust lennumasina mudelit . </s> <s> Iga detail oli tähtis . </s> <s> Ma olin juba kolm korda algusest peale alustanud . </s> <s> Ikka läks midagi viltu või siis ei tundunud kuju " see " olema . </s> <s> Aga mudelivoolimine pole võrreldav koolipingi nühkimisega . </s> <s> Mõnda eksamit või kontrolltööd paar korda ümber teha , et päris " 5 " kätte saada ? </s> <s> Ei , mitte mina . </s> <s> Tööõpetuse tunnis ei vooliks ma peale hambaorkide midagi . </s> <s> Või teeks kunstnikerdustega kaminahalge . </s> <s> Nii ilus põletada . </s> </p>
<p> <s> Pool aastat . </s> <s> Pool aastat ja mul oli lõpuks valmis midagi sellist , millega ma enam-vähem rahul olin . </s> <s> Ja ta tundus tõesti T-kujulise kirjutuslauana . </s> <s> Ainult pisem , palju pisem . </s> <s> Mahtus parajalt peo peale . </s> <s> Ma panin endale kaks viit . </s> <s> Ühe ilu ja teise uudsuse eest , sest vähemalt minu teada polnud keegi veel midagi sellist teinud . </s> </p>
<p> <s> Kuna õhk on liiga hõre , et sooritada mingeid aerodünaamilisi teste väikestel kiirustel , panin vannivee jooksma , et oma nikerdust vees katsetada . </s> <s> Vesi on tunduvalt tihedama konsistentsiga kui õhk . </s> <s> Mudelit vee all liigutades on kohe tunda , kuidas ta käitub . </s> <s> Kas kisub ülespoole , nagu mu arvutused ja intuitsioon näitavad ja ütlevad , või ei . </s> </p>
<p> <s> Ronin katsekeskkonda ja lasen end lõdvaks . </s> <s> Kuumas vannivees olles on kaks piiri . </s> <s> Üks on kaelani vette minnes ja teine pead parajasti niipalju vette pannes , et kõrvad on vee all . </s> <s> Esimene on lõpuni turvaline olek . </s> <s> Sa oled soojas vees ja samas kuuled , kui keegi koputab uksele või heliseb telefon . </s> <s> Teine on piiripealne olek . </s> <s> Sa oled peaaegu vee all ja sa ei kuule . </s> <s> Ainult oma kopsudest läbikäiva õhu imelik kohin . </s> <s> Ja mingid mulisevad hääled , mida vesi kannab kuskilt veevärgist . </s> </p>
<p> <s> Võtan lennumasina mudeli ja vajutan ta vee alla . </s> <s> Huh ... nagu oleks ta elav ja hingav ning tahaks elada — püüab kõigest väest pinnale tõusta . </s> <s> Ei , ütlen ma endale , see on elutu puust mudel . </s> <s> Ja kuna ta on puust , siis on tema erikaal vee omast väiksem ja seepärast tahab ta pinnale tulla . </s> <s> Nagu paat . </s> <s> Aga ma ei ehita paati , mis kahe keskkonna piiril sõidab ja liiga tihti isegi seda mitte . </s> <s> Ma ehitan lendajat . </s> <s> Õhk . </s> <s> Praegu asendasin testi huvides õhu veega , sest kiirused on väikesed , nagu ma juba ütlesin . </s> </p>
<p> <s> Keeran mudelil kõhu ülespoole ja liigutan teda edasi-tagasi . </s> <s> Mudel käitub täpselt nii , nagu ma arvasin . </s> <s> Edasi lükates kisub end põhja poole ja tagasi tõmmates pinnale . </s> <s> Õhus hakkavad sellised jõud mõjuma alles suurtel kiirustel . </s> <s> Tiivad ehk siis T katus lõikab läbi õhuvoolu , jagades selle kaheks : üks altpoolt tiiba ja teine pealtpoolt . </s> <s> Ristlõikes on tiib nagu tagurpidi pööratud kauss ja kallutatud nii , et nõgus osa on liikumissuunas . </s> <s> Õhk , mis liigub ülaltpoolt , liigub kiiremini kui õhk , mis liigub tiiva alt . </s> <s> Mida kiiremini liigub õhk , seda väiksem on rõhk pinnale , ja mida aeglasemalt — mitte ka väga aeglaselt , seda suurem on rõhk . </s> <s> Tegelikult on küll rõhkude vahe see , mis tekitab tõstejõu , mis omakorda tõstab tiibu ja lennumasinat õhku . </s> </p>
<p> <s> Aga kõigepealt peab miski seda kremplit piisavalt kiiresti edasi vedama , eks ole ? </s> <s> Olen ka sellele mõelnud , Tark Mina . </s> <s> Kui tiibu pöörata 90 kraadi , et nad ei tõstaks mitte üles , vaid liigutaks edasi ? </s> <s> Automootor sobib väga hästi jõuallikaks . </s> <s> Mootori võlli otsa kinnitan täpselt samasugused tiivad , ainult tublisti väiksemad . </s> <s> Mootor keerab võlli , mille otsas on tiivad . </s> <s> Olgu selle nimi tiivak või tiivik . </s> <s> Tiivik kõlab paremini . </s> </p>
<p> <s> Sõnade leiutamisega tuleb meelde , kuidas keskkoolis oli mul selline ajajärk , mil vastasin teiste küsimustele , nagu nad oleksid just mõne uue sõna välja mõelnud . </s> <s> " Kas sa täna füssasse lähed ? " vastus oli " kuhu ma lähen ? " . </s> <s> See tundus olevat lahe viis teisi segadusse ajada . </s> <s> Tavaliselt nad kordasid küsimust ja siis leidsin ma mingi teise sõna , mille tähendust ma näisin mitte teadvat . </s> <s> " Mida sa mõtled " täna " all ? " </s> <s> Ma ei taha teada , mida vastatakse mu küsimusele tiiviku kohta . </s> <s> Ilmselt teeksid kõik mulle tagasi . </s> <s> Omad vitsad , karmavõlg ja nii edasi . </s> </p>
<p> <s> Lennumasina mudelile ei hakanud ma tiivikut tegema . </s> <s> Kontseptsiooni tõestuseks polnud seda vaja . </s> <s> Väikestele asjadele mõttetuid lisasid ei tehta . </s> <s> Paralleele võib tuua mitmeid : lastele ei hakka keegi seletama , miks taevas on sinine , ega ? </s> <s> Kui rääkida neile valguse murdumisest , tekitab see ainult lisaküsimusi . </s> <s> Ma kujutan ette , et selle miniatuurse tiiviku valmistamisega oleks ma palju vaeva näinud ja see oleks esimesel veetestimisel katki läinud . </s> <s> Mõõtkava järgides oleks tiiviku labad sama paksud kui tikud . </s> <s> Ehk isegi õhemad . </s> <s> Väide " jumal on detailides " jäi minu poolt siis jumalata . </s> <s> Kas ma peaks siinkohal endale meelde tuletama , et kunst on inimese ja jumala ühislooming ? </s> <s> Ja mida vähem inimest ja rohkem detaile , see tähendab jumalat ? </s> </p>
<p> <s> Vaatasin oma puust mudelikest uue pilguga . </s> <s> Ehk ta ise oligi juba oma väiksuses detail ja ehk seeläbi oli ka minu osa väiksem ja jumala osa suurem . </s> <s> Nuga käes hoides ja voolides ei tundnud ma küll , et keegi oleks kätt hoidnud . </s> <s> Või kaelasooni masseerinud . </s> <s> Või kas või vahel mulle kohvi toonud . </s> <s> Ehk oli ta hinges minuga . </s> </p>
<p> <s> Vahel . </s> <s> Või ei teinud ma piisavalt väikest asja , et jumala osa oleks märgatav . </s> <s> Mingi kunstiharu on selline , kus riisiterast meisterdatakse automudel või büst või midagi veel keerulisemat . </s> <s> Järelikult oli minu mõõtkava liiga kaugel sellest , sest ma jäin rahule alles kolmanda mudeliga . </s> <s> Järjekorras teise lõhkusin ma ise oma rumaluses ära . </s> <s> See oli kohutav . </s> <s> Ehkki ma olin saega nii ettevaatlik , ikkagi murdus just lõpuosas liiga suur tükk lahti ja kogu mu nädala vaev oli olnud asjata . </s> <s> Ma oleksin võinud hoolikam olla või õigemini ma oleksin pidanud hoolikam olema . </s> <s> Või ettevaatlikum . </s> <s> Aga ma olin mitteettenägelik . </s> <s> Pealegi igaüks , kes on puud töödelnud , teab , et puu on salakaval . </s> <s> Oksakohad , peidetud praod , tundmatu ussikese poolt uuristatud käigud , puuseen . </s> <s> Võtan sae ja mõtlen , et lõikan jupi maha , läheb aga hoopis teisiti — lõikan liiga palju . </s> <s> Vahel läheb ka õigesti . </s> <s> Vahel läheb näppu . </s> </p>
<p> <s> Mind viis puu selline käitumine endast välja . </s> <s> Täiesti välja . </s> <s> Ma olin vihane , ma olin nii vihane , et ma kohe ei teagi kui vihane . </s> <s> Mu ümber oli vähemalt kilomeetrine vihasfäär . </s> <s> Mille peale ? </s> <s> Iseenda . </s> <s> Miks ? </s> <s> Et ma nii koba olen . </s> <s> Et ma ei näinud ette . </s> <s> Kas ma nõuan endalt võimatut ? </s> <s> Jah . </s> <s> Kas ma saan aru , et mul ei ole mõtet enda peale vihane olla , sest objektiivselt ei olnud ma enda ees mitte millegi pärast süüdi ? </s> <s> Jah . </s> <s> Kohus oli ära olnud , kolm kohtunikku olid mõistnud mind üksmeelselt õigeks , näpuga näidati puutüki peale , kes alt vedas . </s> <s> Ja siiski olin ma vihane . </s> <s> Vihane ja kuri . </s> <s> Ma tahtsin kättemaksu , õiglust , võrdsust . </s> <s> Kui minuga juhtus midagi , mis mind vihastas , siis ma tahtsin , et ka sellel , mis põhjuseks oli , juhtuks midagi , mis teda vihastaks . </s> <s> Iga mu rakk nõudis tasu , veri kandis punaseid teateid edasi . </s> <s> Süda tagus nagu kohtunik haamrikesega . </s> </p>
<p> <s> Vihastamine on nagu mägironimine vastu tahtmist . </s> <s> Just-just , nagu mägironimine vastu tahtmist . </s> <s> Vähe sellest , et sind veetakse kuhugi , kuhu sa ei taha minna ( me ei taha ju vihased olla ) , pead sa veel astuma ning energiat kulutama mäkketõusul . </s> <s> Vihamatkajuht tirib sind kaasa ja vastu pole mõtet punnida . </s> <s> Vihaväli võtab energiat su seest ja mida rohkem sa vastu hakkad , seda tugevamaks ta saab ja seda nõrgemaks muutud ise . </s> <s> Vastu punnides oled mäe tippu jõudes laip . </s> <s> See on siis , kui öeldakse , et oled väsinud vihkamast . </s> <s> Ma lasen ennast matkajuhil kaasa vedada . </s> <s> Seal on tipp , pärast seda on juba mäest allatulek . </s> <s> Tippu paneme lipukese ja mälestustahvli kirjaga " olime siin " . </s> <s> Kaassüüdlase puutüki matame sinnasamasse kõrvale , kiviklibu alla . </s> <s> Tummad tunnistajad jäävad meist maha . </s> <s> Mäe jalamil vihajuht lehvitab ja kaob . </s> <s> Elu läheb edasi , võtan kolmanda puutüki , et mudelit meisterdada . </s> </p></div2><div2 type="alaosa"><head> Kolm aastat enne </head>
<p> <s> Pärast mudeli valmimist ja edukat katsetamist tegin ma endale loorberitest pesa ja otsustasin lõdvestuda . </s> <s> Lõdvestumine tähendab minu jaoks seda , et ma ei tegele ainult enda ja enda mõtetega , vaid ma avan silmad ja vaatan kaugemale kui enese sisse ja ette . </s> </p>
<p> <s> Selgub , et ma olen vahepeal kolinud vanavanemate juurest linna . </s> <s> Linnas on mul armas ühetoaline stuudio-tüüpi korter . </s> <s> Köök on ka , aga ma ei oska ja pole ka kunagi proovinud süüa teha . </s> <s> Seda , et ma ei oska , on järelikult isegi natuke etterutatult öeldud . </s> <s> Kuidas ma saan teada , kui ma ei ole proovinud ? </s> <s> Äkki isegi oskan ? </s> </p>
<p> <s> Mu ellu tekkis kaaslane . </s> <s> Tegelikult ei ole see täpne . </s> <s> Pigem : meie teed jooksid kokku ja liikusid kõrvuti . </s> <s> Nii on parem . </s> <s> Me liikusime kõrvuti läbi ajateede rägastiku . </s> <s> Vältisime alateadlikult teisi teid , hoidsime teadlikult kõrvale suurtest ristmikest , nädalalõppude kõrvalteedest , ja jälgisime hoolikalt liiklusmärke . </s> <s> Me oleks võinud olla üks tee . </s> <s> Ühesuunaline . </s> <s> Selline , mida Ameerika piltidel näha on . </s> <s> Pikk sirge tee horisondi taha . </s> <s> Tõusude ja mõõnadega küll , aga muidu sirge . </s> <s> Aga me ei olnud . </s> <s> Ühise tee ehitamine võtab aega ja nõuab pühendumist . </s> </p>
<p> <s> Me kolisime kokku . </s> <s> Minu palvel ja tema tahtmisel . </s> <s> Ta tegi kõik , et mind mõista . </s> <s> Ta kuulas alati tähelepanelikult , mõtles kaasa , püüdis vaadata asju erinevate külgede pealt . </s> <s> Iga mu tahu võttis ta eraldi ette , vaatas seda lähedalt ja kaugelt , maitses ja tunnetas , õppis seda tundma , jättis meelde ja võttis järgmise külje . </s> </p>
<p> <s> See kõik oli nagu päikese käes lamamine . </s> <s> Keeran ennast ja tunnen seda lõputut soojust . </s> <s> Isegi öösel , siis kui ta magab . </s> <s> Vaatan tema nägu , ta silmad on suletud ja rahulikud ning ta näost kiirgab siirast armastust . </s> </p>
<p> <s> Ta on ka muidu väga ilus , aga eriti meeldib ta mulle , kui ta naeratab ühte oma teatud naeratust . </s> <s> Seda " kallis , ma tean , ma mõistan sind " naeratust . </s> <s> Ta kissitab kergelt silmi ja veab suu naerule . </s> <s> Suu paremat poolt natuke rohkem — vaevumärgatav vihje vallatusele . </s> <s> Istusime diivanil , mõlemad oma nurgas , ja rääkisime . </s> <s> Armastusest , inimestest , elust , eesmärkidest , mõtetest . </s> <s> Ma olen kinnine inimene . </s> <s> Näen , vaatan , mõtlen , aga ei ütle . </s> <s> Aeglaselt hakkasin ennast avama . </s> <s> Kiht-kihilt , näidates talle oma sisemust . </s> </p>
<p> <s> Ma usaldasin teda — usaldan siiani — ja ma teadsin , et ta ei kasuta mu usaldust ära . </s> </p>
<p> <s> Miks me diivanil lahus istusime ? </s> <s> Selleks , et rääkida . </s> <s> Oma nurgas olles on sõnad omamad ja õigemad . </s> <s> Füüsiline puudutus loob liiga suure sidususe , see pole hea , kui sul on vaja rääkida . </s> <s> Võid hakata rääkima mitte nii , nagu tunned , vaid nii , et mõlemale hea tunduks . </s> <s> Aga see ei ole siis see , mida sa ise oleksid öelnud . </s> <s> Pärast ütlemist tunned sa , et ei ole täiesti nõus äsjaöelduga . </s> <s> Siis aga on juba öeldud , teine on juba ehk ka midagi vastanud ning kõik tundub üha suurema sasipuntrana , ning sa ei hakka ütlema , et ei , ma mõtlesin veidi teisiti . </s> </p>
<p> <s> Õnneks sa mõistad mind ja räägid sama kaugelt kui mina sinuga . </s> <s> Alles hiljem , siis kui väljas on täiesti pime , tuled sa mulle lähemale ja puudutad mind . </s> <s> See on hea tunne . </s> <s> Ma armastan sind ja mu käed on ümber sinu . </s> <s> Ma tahan olla ühtlane kiht headust ja laotada end su ümber . </s> </p>
<p> <s> Vaata , see on minu ärakaotamise hetk . </s> <s> Aga ainult öösel , kui ma ei mäleta päevi , mil ma sind ei armasta . </s> </p>
<p> <s> Lennumasina mudel on korralikult ajalehte pakituna kapis oma paremaid aegu ootamas . </s> <s> See on see seik , mida ma pean silmas enda ärakaotamise all . </s> <s> Ma tahtsin leiutada , ma mõtlesin lennumasina peale iga päev . </s> <s> See , mis kord täitis mu päevad ja mõtted , oli praegu korralikult pakitud sama päeva ajalehte , mil ma linna kolisin . </s> <s> Temake tahtis ja mina tahtsin , et ta õnnelik oleks . </s> <s> Ma tahtsin olla õnnelik sellest , et tema on õnnelik ja ma olin ka . </s> <s> Teatud aja . </s> </p>
<p> <s> Asetasin kaalule tema ja teisele poole oma unelma lendamisest . </s> <s> Millegipärast ei saanud ma neid kahte endasse mahutada , mis siis , et üks oli inimene ja teine oli tükk puud . </s> <s> Ma uskusin , et ta on mõistev ja teatud aja ta tõepoolest mõistis . </s> </p>
<p> <s> Ma istusin päevade kaupa toas või käisin hilisõhtuni väljas , lennumasinat katsetades ja selle kuju paremaks muutes . </s> <s> Proovilennutamistel käis peaaegu alati üks mu vana sõber kaasas . </s> <s> Me saime tuttavaks ühel ammusel suvel , kui oli koolivaheaeg ning päike kuumutas nii palju , et ujuma minek tundus mõttetu . </s> <s> Ta kulges mööda sulavat ja kleepuvat asfalti minust mööda ning mind ajas kangesti naerma , kui ma vaatasin , kuidas bituumen , asfaldi koostisosa , püüdis ennast ta ketside külge kleepida . </s> </p>
<p> <s> Ta teadis alati , mida ma peaks muutma — lennumasina pikkust vähendama , tiivapinda suurendama või eeldama , et mootor veab seda kiiremini edasi . </s> <s> Ma kuulasin teda alati tähelepanelikult , kuigi mul oli kogu aeg meeles , et lennumasina mõtlesin mina välja , mitte tema . </s> <s> Ma usun , et osad on meistrid vastu võtma võõrast ideed ja tegema seda paremaks . </s> <s> Teised on võimelised idee välja mõtlema . </s> <s> Mõni oskab mõlemat , paljud ei oska kumbagi . </s> </p>
<p> <s> Armastuse kolmnurka ei tekkinud . </s> <s> Mu sõbral polnud ideid lennumasinatest ja sel teel , mis mu kõrval voolas , oli vaja tingimusteta armastust . </s> <s> Nad läksid ühel külmal sügispäeval , mul on siiani alles tüdruku kiri . </s> <s> Köögis , laua peal , kirjutatud lihtsalt paberile , mis oli rebitud ühest mu koolikladest . </s> </p>
<p> <s> Armastuse kolmnurka ei tekkinud . </s> <s> Ma olin liiga vähe armastanud , liiga vähe tähelepanu pööranud . </s> <s> Võib-olla polnudki ma kunagi armastanud . </s> <s> Kogu see õrnus ja arm olid temalt . </s> <s> Tema armastas , tema vaatas , tema kuulas . </s> <s> Me hingasime koos teda . </s> <s> Ka magades — tema oli uni , mina olin need hetked , kus me voodis liigutame ja ennast mugavamalt seame . </s> <s> Tema oli veri , mina olin äramagatud käed . </s> </p>
<p> <s> Ka seks , tagantjärele mõeldes , oli tema . </s> <s> Tema oli ihaldusväärne , uluk , relv , jahimees . </s> <s> Mina olin selle peegeldus . </s> </p>
<p> <s> Panin lennumasina tuppa ja läksin kööki kohvi tegema . </s> <s> See polnud hea mõte , sest ma olin esimest korda üle pika aja üksi . </s> <s> Üksi kodus ja üksi köögis ja üksi hingeliselt . </s> <s> Kuigi ta oli keegi , kellest ma väga hoolisin , ja tema oli mu sõber , soovisin ma neile head , sest nad olid toredad inimesed — aga ma olin üksi . </s> <s> Ma oleks võinud neid lausa külla kutsuda , neid toredaid inimesi . </s> <s> Vaevalt oleksid nad mõistnud , et ma mõtlen seda tõsiselt , et ma ei ole nende peale pahane ega vihane . </s> <s> Mul oli hea meel , et kaks inimest teineteist leidsid . </s> <s> Ausõna , on armas vaadata armunuid , kes elavad teineteisele , kes täiendavad teineteist . </s> <s> Ma ei taha kedagi enda juures kinni hoida , kui ta leiab selle kellegi , kes tundub talle õigem . </s> <s> Ning kui nad , arvestades asjaolusid , et ühega elasin ma koos ja teine oli mu sõber , niimoodi tundsid , siis järelikult oli see just see õige tunne . </s> <s> Nagu ta ka oma kirjas mainis , et mul oli mu idee ja see idee ei olnud tema . </s> <s> Me olime kõrvuti teed , aga eri teed . </s> <s> Ma olin nii üksi . </s> </p>
<p> <s> Vesi hakkas vaikselt keema . </s> <s> See on nii huvitav , ma jään alati mõtlema vee peale , kui kohvi keedan . </s> <s> Vee jaoks on üks punkt , kus ta rohkem enam ei võta . </s> <s> 100 kraadi , kõik . </s> <s> Sa võid siis teda kas või leegiheitjaga kõrvetada — vee temperatuur ei kasva . </s> <s> Mullitab , seda küll . </s> <s> Aga temperatuur ei tõuse . </s> <s> Tõsi , vesi aurustub — iga stress võtab energiat ja pinge jätkumisel hakkad tükkhaaval lagunema . </s> <s> Lõpuks , siis kui kogu vesi on kannust ära keenud , läheb kann kuumaks . </s> <s> Alt , tule lähedalt kohe päris punaseks . </s> <s> Kannu sees on näha kuivamisjäljed , aja jooksul tekkinud katlakivi . </s> <s> Ma lasen kannul veel veidi tulel olla . </s> </p>
<p> <s> Keeran külma vee jooksma , võtan tulikuuma kannu tulelt ja panen ta vee alla . </s> <s> Paaniline sisin , kui uus külm sisu kannu jookseb , metall jahtub ja tõmbub kokku . </s> <s> Natuke kiiremini , kui katlakivi seda teha suudab . </s> <s> Praksudes tuleb katlakivi kannu põhjast lahti ja jääb väikeste tükkidena vette . </s> <s> See on seal siis see vana sisu , tunnistaja kuumutamisest ja kiirjahutamisest . </s> <s> Kui ma oleksin lasknud kannul lihtsalt jahtuda , oleks see katlakivi veel kõvemini seal põhjas kinni . </s> <s> Olete kunagi kellelegi , kes juba kolmandat tundi räägib oma raskest elust , valjusti kõrva " HEI ! " hüüdnud . </s> <s> Proovige . </s> <s> Reeglina võtab see katlakivi lahti . </s> <s> Mõneks ajaks saate oma tuttavast ka lahti , kuni talle kohale jõuab , kui suure heateo te tegite . </s> <s> Kui talle aga kohale ei jõua , pole te ka midagi kaotanud . </s> <s> Murest rääkimine aitab , aga vahel on vaja ka tegusid . </s> <s> Ilma tegudeta on jagatud mure kahekordne mure . </s> <s> Ise muretsed ja teine muretseb . </s> <s> Mitte midagi ei juhtu , mure kestab . </s> </p>
<p> <s> Seda sügisõhtul jäetud kirja hoidsin ma alles , äraviskamine tundus mõttetu . </s> <s> Ma võin küll kirja minema visata , aga mälestus kirjast jääb . </s> <s> Jooksen mööda vihmaseid tänavaid , lombid hüppavad tilkadena üles minu poole , kui ma neist läbi jooksen . </s> <s> Ma vajan täispesu , kui ma tahan sellest mäletamisest lahti saada . </s> <s> Seda aga ei saa ma mitte kunagi . </s> <s> Inimeste jaoks ei ole välja mõeldud täispesu . </s> <s> Vaha ja kuivatamisega . </s> </p>
<p> <s> Laman voodis ja tunnen ennast liiga väsinuna . </s> <s> Võiks üles otsida selle , kes mu keemiatehase tööle paneb . </s> <s> Ma tean , et siis käib klõps ja ma ei ole enam üksi . </s> <s> Siis ma olen staar . </s> <s> Ma olen superstaar Las Vegase laval . </s> <s> Lausa tuhanded vaatavad saalist lavale , ootavad esinejat . </s> <s> Ma olen hetkel veel näitlejaruumis , grimeerija lisab viimast lihvi mu punavatele põskedele . </s> <s> Kordan mõttes üle avalaused ja laulu esimesed sõnad . </s> <s> Meeles , kõik on täpselt meeles . </s> <s> Ma olen neid ridu korranud ja tean neid ka une pealt . </s> <s> Rahvas on igal õhtul uus , neile on mu esinemine uus . </s> <s> Tõusen meikimislauast ja võtan nagist oma tumesinise keebi . </s> <s> Showtime . </s> </p>
<p> <s> Kuulen , kuidas mu etteastet tutvustatakse , rahvas hakkab huilgama . </s> <s> Kergel sörgil — jah , lava on tohutult suur — lähen mikrofonini ja tänan publikut . </s> <s> Muusika . </s> <s> Esimesed salmiread . </s> <s> Rahvas juubeldab . </s> <s> Refrään — milline kirg , milline sügavus . </s> <s> Jah , sügavus . </s> <s> Veel sügavamalt , veel sügavamalt ! </s> <s> Bridge ehk vahepala . </s> <s> Veel üks salm . </s> <s> Soolo . </s> <s> Refrään . </s> <s> Teine soolo . </s> <s> Refrään lõpuni , äravajumiseni . </s> </p>
<p> <s> Ma ei otsinud teda üles sellepärast , mis järgnenud oleks . </s> <s> Etenduse lõpp , meigieemalduskreem , pilk peeglis ja sealt vastu vaatav esineja , kes on andnud endast kõik . </s> <s> Ma ei otsinud teda üles . </s> <s> Vaatasin mudelit . </s> </p>
<p> <s> Ma olin lennumasinale elu andnud , nüüd pidi tema mind aitama edasi elada . </s> <s> Väikesed asjad enam ei loe , minu katlakivikiht on liiga paks ja ma vajan seda külma vett . </s> </p>
<p> <s> Täismõõdus makett , võib-olla isegi mootorita prototüüp . </s> </p>
<p> <s> Keskendumisega kaasneb üks positiivne kaasnähe — unustamine . </s> <s> Olgu see siis kas või ajutine . </s> <s> Keskendudes võime me joosta sadu ringe ümber maja , kordagi mõtlemata isegi imetajate klassile . </s> </p>
<p> <s> Üürisin garaaži linna ääres . </s> <s> Vedasin sinna kokku piisavalt vineeri arvestusega , et kogemata juhtub igasuguseid asju . </s> <s> Vineer on kerge , aga samas vastupidav ja mugav töödelda . </s> <s> Raamistiku teen alumiiniumist , vähemalt kandva osa . </s> <s> Kuna metall on kallis , kasutan seda minimaalselt . </s> </p>
<p> <s> Lennumasina keret on suhteliselt kerge teha — midagi kandilise pikaksvenitatud veepiisa sarnast . </s> <s> Tiibadega on tunduvalt raskem . </s> <s> Ehituse käigus sain ma ilmselt aimu , mida tähendab endale maja ehitada . </s> <s> Seinad enda ümber , et teised ei näeks ning välisest soojast ja külmast poleks sooja ega külma . </s> <s> Aknad seintes , et näha neid , kes ei tähenda midagi . </s> <s> Uks , et minna sinna tähendamatusse ja et vahel mõni sisse lasta . </s> <s> Kodu . </s> <s> Kest . </s> <s> Kodus sööme end täis , muteerume ja lendleme liblikana maailma avastama . </s> <s> Et luua uus kest . </s> </p>
<p> <s> Mind ei huvita kestad , mind huvitab lendamine . </s> <s> Mind huvitab vabadus . </s> <s> Ometigi on lendamiseks vaja kesta . </s> </p>
<p> <s> Üksinda töötamine on dialoog . </s> <s> Tegija ja tehtava vahel . </s> <s> Ma rääkisin puule , mida ma tahan temast teha . </s> <s> Mu keeleks olid mu käed ja sõnadeks haamer , saag ja höövel . </s> <s> Lauselõpud olid naelad . </s> <s> Just punktisuurused , kui nad puusse lüüa . </s> <s> Puu on väga halb suhtluspartner . </s> <s> Ta ei saa aru , ta ei räägi vastu , ta ei arenda ise teemat . </s> <s> Mõnikord arendab , aga see on täiesti vales suunas . </s> <s> Näiteks painutad teemat kuhugipoole ja tema läheb raginaga katki . </s> <s> Ehk olin ma liiga pealetükkiv ? </s> <s> Proovin järgmise puuliistuga . </s> </p>
<p> <s> Liivapaber on väga petlik . </s> <s> Sama petlik kui näiteks kasutatud auto müüja . </s> <s> Pärast töötlemist on sul tunne , et kõik on sile , aga lähemal vaatlusel näed , et pind on kriimustatud siledaks lugematute liivaterade poolt . </s> <s> Siledus koosneb peentest joontest . </s> <s> Ja katsu sa seda pinda veel höövliga töödelda ! </s> <s> Osa liivaterasid on puusse kinni jäänud ja rikuvad höövlitera ära . </s> <s> Istud oma kasutatud autoga . </s> <s> Ühe asja parandad , kaks asja lakkavad töötamast . </s> <s> Liivapaberit kasutasin ma ainult siis , kui ma olin kindel , et seda pinda ma rohkem ei töötle . </s> </p>
<p> <s> Üksinda töötamine aitab mõtteid korrastada . </s> <s> Pole häirivad kaaslasi , kes on muidu väga toredad inimesed , aga nad ei loe mõtteid ja ei tea , millal sa oled keskendunud ja tahad vaikides teha alustatu lõpuni . </s> <s> Nad isegi ei veeri mõtteid ja tulevad ja küsivad tähtsa küsimuse . </s> <s> " Jah , löö need naelad 5 cm vahedega . " </s> <s> " Jah , haamriga . </s> <s> " </s> </p>
<p> <s> Lennumasin võtab juba kuju . </s> <s> Kere ja ajutised tiivad on peaaegu valmis . </s> <s> Kolme poolega kirjutuslauda ei meenuta ta kohe kindlasti mitte . </s> <s> Isegi teatud nägemishäirega inimesele mitte . </s> <s> Sujuvad kumerad pinnad , nõtke üldmulje . </s> </p>
<p> <s> Seisan ja imetlen oma kätetööd . </s> <s> See on minu tehtud . </s> <s> Minu laps , ütlevad mõned . </s> <s> Asjade lihtsustamiseks võinuks ma lennumasina mingiks isiksuseks kujutleda . </s> <s> Rääkida temaga , anda talle nimi . </s> <s> Olete tähele pannud , et kui asjad kriitiliseks lähevad , hakkavad inimesed asjadega rääkima ? </s> <s> Kui kõik on korras , siis on auto " käru " . </s> <s> Vajutatakse julgelt pedaali ning käru veab seltskonda , kuhu aga vaja . </s> <s> Kui see käru keeldub paduvihmaga käima minemast ja te olete keset metsa , siis on käru nimi " kallis " ja ta peaaegu lubab , starter veab vaevaliselt mootorit ringi . </s> <s> Lisage " palun " ja mootor turtsatab käima . </s> <s> Ime ? </s> <s> Vaevalt . </s> <s> Autol on hing ? </s> <s> Ma ei kujuta ette , mis tunne on hambaharjal , kui inimesed ta hommikul endale suhu topivad . </s> <s> Ma ei taha teada . </s> <s> Kindlasti oleks hambaharjad õnnetud , kui nad oleks loodud inimesteks . </s> <s> Aga nad on loodud hambaid puhastama ning seepärast on nad väga õnnelikud , et saavad mööda meie hambaid trallida . </s> </p>
<p> <s> Isiksuseks ma lennumasinat ei kujutanud , aga nime olin ma talle juba pannud . </s> <s> Ammu enne , kui see vineerist ehitis valmis sai , oli tal mu printsessist klassiõe nimi . </s> <s> Vastupidiselt printsessist teadsin ma aga lennumasina kohta kõike . </s> <s> Viimse detailini . </s> </p>
<p> <s> Võtsin garaažinurgast tooli ja tõstsin selle karkassi kõrvale . </s> <s> Astusin toolile ja ronisin ettevaatlikult lennumasinasse . </s> <s> See oli esimene kord . </s> <s> Üks kord . </s> <s> Sättisin ennast mugavamalt istuma umbes sinna , kuhu pidi tulema iste . </s> <s> See on umbes 2 meetrit ninast , tiibadest veidi tagapool . </s> <s> Kuna istet ei olnud veel , siis olin ma madalamal ja ulatusin vaevu üle ääre vaatama . </s> <s> See võib olla hea tunne — lennata ja vaadata . </s> <s> Kallutad ühele ja teisele poole , näib , nagu kalduks maapind . </s> <s> See imeline kergus . </s> <s> " Õhku , õhku kõigile ! " tuli mulle meelde lause , mida mingid noored olid karjunud autoaknast . </s> <s> Õhku on vaja . </s> <s> Palju õhku . </s> <s> Niipalju , et jaksaks hingata ja õhku ahmida , kui on ülevad hetked , ja nii palju , et jaksaks lennumasinat kanda . </s> <s> Ja seda kõigile . </s> <s> Kui minu unistus saab teoks , siis võiks ka kõikide teiste unistus teoks saada . </s> <s> Ma ei mõtle maailmarahu , aga natukene õnne igaühele ei oleks paha . </s> </p>
<p> <s> Ma naeratasin . </s> <s> Tuli meelde , kuidas ma lapsepõlves istusin isa autos ja mängisin , et sõidan . </s> <s> Ettekujutus toitis nii hästi , et kõik tundus päris . </s> <s> Suuga tegin auto häält , muutes põrina kiirust täpselt nii , kuidas gaasi vajutasin . </s> <s> Kurvides vilisesid kummid , signaali vajutades kostus " tuut-tuut ! " . </s> <s> Suund sisse , peeglisse vaat , madalam käik , pööre , mõõdukalt gaasi , ei , läheb käest ära , natuke gaasi juurde , rool liikumissuunda , gaasi natuke maha , rattad otse . </s> <s> Läks õnneks . </s> </p>
<p> <s> Ma võisin niimoodi tundide kaupa mängida . </s> </p>
<p> <s> Tegin suuga mootorimürinat . </s> <s> Õige vaikselt , " brrrrrr " . </s> <s> Garaaž kajas puidu- ja liimilõhnaliselt vastu . </s> <s> Kuulatasin . </s> <s> Vaikus . </s> <s> Alguseks sellest aitas . </s> </p></div2><div2 type="alaosa"><head> Umbes poolteist aastat enne </head>
<p> <s> Kodutee oli sel õhtul eriti lühike ja kerge . </s> <s> Kogemus lennumasinas istumisest ja meenunud analoogne mälestus lapsepõlvest kinnitasid , et ma olen õigel teel . </s> <s> Rohkem kui pool oli läbitud , ma olin juba alustanud . </s> <s> Lumehelbed langesid mu mantlile . </s> <s> Lumehelbed on nagu inimesed — kaugelt vaadates kõik üks hall mass , lähemalt näed , et polegi väikesed valged punktid , vaid neil on igaühel oma kuju . </s> <s> Veel lähemalt märkad , et igaüks on unikaalne , kordumatu . </s> <s> Sama paralleeli võib tuua temperatuuride juures . </s> <s> Alla nulli , aga üle —8 on lumehelbed peaaegu nagu jääliistakad . </s> <s> Ehk siis inimesed on väga palavas , näiteks saunas , kõik enam-vähem alasti . —9 kuni —11 on lumehelbed ruumilised . </s> <s> Ehk siis suvi , inimesed on kirevalt riides , igaüks huvitavamalt kui teine . </s> <s> Jalad ja käed on katmata , midagi on näha , aga osa on jäetud fantaasiale toiduks . </s> <s> Alla —11 on helbed sellised , nagu ema muinasjuturaamatust on näidanud . </s> <s> Sakilised . </s> <s> Kasukatesse mässitud ja kiirustavad koju . </s> <s> Praegune temperatuur oli jääliistakate kandis . </s> <s> Ma olin õnnelik . </s> <s> Nagu laps . </s> <s> Milleks selline võrdlus ? </s> <s> Ma olin õnnelik , nagu ma olen ka varemalt õnnelik olnud . </s> <s> Muidugi , ma tahaksin olla õnnelik nagu laps . </s> <s> Ma usun , et lapsed oskavad tunda kõige puhtamalt . </s> <s> Puhas õnn , puhas kiindumus , armastus , viha . </s> </p>
<p> <s> Mulle meeldib lastega suhelda . </s> <s> Nad on otsekohesed ja ausad . </s> <s> Isegi kui nad keerutavad , on see puhas ja otsekohene keerutamine . </s> <s> Aga kui nad kiinduvad , siis on see suur õnn ja suur tänu . </s> <s> Kui ma ei oleks hakanud ... ma ei olegi kellekski hakanud , mul pole ametit . </s> <s> Aga ma oleksin mingil hetkel valinud kasvataja ameti . </s> <s> Lasteaiakasvataja . </s> <s> Oleksin õpetanud lapsi , rääkinud , tantsinud , laulnud . </s> <s> Pakkunud neile selle maailma ühte võimalikku vaatenurka , samas kinnitades , et see on vaid üks vaatenurk , tegelik maailm on hoopis mitmetahulisem . </s> <s> Me võime taandada puud metsaks , samas võime leida lõpmatult palju ühest põõsast . </s> </p>
<p> <s> Minust ei saanud lasteaiakasvatajat , ma ei valinud kunagi seda ametit . </s> <s> Isegi mõttesse ei tulnud . </s> <s> Aga sugulaste noorte võsudega saan väga hästi läbi ja hakkama . </s> <s> Vahel on mind isegi lapsi hoidma kutsutud . </s> <s> Siis , kui vanemad tahavad kahekesi peole või muule üritusele minna . </s> <s> Kui on ühiste huvidega vanemad . </s> <s> Tavaliselt ei ole . </s> <s> Üks käib ühtedes kohtades ja teine käib teistes kohtades . </s> <s> Teistega . </s> <s> Ometigi on nende ajaloos päev , kui nad olid oma parimates riietes , kõrvuni armunud , selja taga terve suguvõsa pealt vaatamas ja mõlemad vastasid väga spetsiifilisele ja paljusõnalisele küsimusele sõnaga " jah " . </s> <s> Kuid enamikele paaridest on pulmadele järgnev elu täis eitusi . </s> <s> Eitatakse kõike alates pisiasjadest ja lõpetades eneseeitusega . </s> </p>
<p> <s> Näägutamine , etteheited , kõõrdpilgud ja tehtud hoolimatus . </s> <s> Argipäevade mõrud viljad ? </s> <s> Mõrud , seda küll . </s> <s> Aga kas just mittesöödavad . </s> <s> Ma püüaksin iga päev iga lause meeles pidada , et see inimene , kellele ma räägin , on seesama , kellele ma ütlesin " jah " . </s> <s> Nii heas kui ka halvas . </s> </p>
<p> <s> Tema vaatab mind sama pilguga . </s> <s> Hommikust õhtuni . </s> <s> Oma aeg on unedes . </s> <s> Muul ajal tunnen ju ikka teda enda kõrval ja enda südames ning arvestan temaga . </s> </p>
<p> <s> Kas nad siis väsivad arvestamast ? </s> <s> Või tundmast ? </s> <s> Üks oht on harjumine . </s> <s> Kui akna taga laulab kilk , siis varsti me seda enam ei märka ega kuule . </s> <s> Kui me elame kellegagi koos , siis varsti me teda enam ei näe . </s> <s> Vahel harva , õhtuti . </s> <s> Voodis , kui loodus nõuab oma . </s> <s> Vahel köögis , kui loodus nõuab oma . </s> <s> Ja vahel suures toas , sest ta on teleka ees ja räägib , et me võiksime hoopis välja jalutama minna . </s> </p>
<p> <s> Ei , ma ei ole valmis selliseks asjaks . </s> <s> Selliseks suhteks siis . </s> <s> Samuti on mulle mõistmatu , kuidas teised inimesed selleks valmis on . </s> <s> Kas nad usuvad õnne nii palju , et nad on valmis lubama , et nad on elu lõpuni koos ? </s> <s> Või võtan ma liiga raskelt seda lubamise värki . </s> <s> Et tegelikult mõtlevad kõik abielludes , et see on nagu õppelaen pangast . </s> <s> Õpid laenama . </s> <s> Ei tulnud välja tagasimaksmine , pole hullu , võtad jälle . </s> <s> Pank aitab ka õppida . </s> <s> Kaaslane aitab elada . </s> <s> Ja siis on ju igati loomulik , et mingi aja pärast õpid laenama ja õpid elama . </s> <s> See saab olema kole hommik . </s> <s> Kole sellepärast , et ei ole jäänud midagi õppida . </s> </p>
<p> <s> Päikesekiir ronib kardina vahelt padja alla ja teki sisse . </s> <s> Lamad liikumatult ja teed teki all ühe silma lahti . </s> <s> Läbi tekiriide kumab päike . </s> <s> Paned silmad uuesti kinni , et päike ei pimestaks ja libistad tekki varvastega allapoole kiskudes end teki alt välja . </s> <s> Mõnus soe tunne , päike sosistab kõrva . </s> <s> Ringutad . </s> <s> Haigutad . </s> <s> Nohised . </s> <s> Keegi nohiseb ka kõrval unesodiselt . </s> <s> Tuled reaalsusesse tagasi , avad silmad ja vaatad kõrvalmagajat . </s> <s> Ja sa näed inimest , kellega sul pole tegelikult midagi ühist . </s> <s> Mitte midagi . </s> <s> Peale selle muidugi , et sa oled temaga näiteks viis aastat koos elanud ja ärganud . </s> <s> Aga alles nüüd õppisid sa laenu võtma , õppisid elama ja su silmad avanesid ja sa said nägijaks . </s> <s> Pilt , mis sulle avanes , oli kainestav , kuigi sa pole elus joonud . </s> <s> See saab olema kole hommik . </s> </p>
<p> <s> Ma püüan neid hommikuid vältida ja mitte lubada kokku asju . </s> <s> Sest ma usun , et lubadused kehtivad vaid lubaduse andmise hetkel . </s> <s> Järgmine hetk on juba uued olud ja lubadus võib tunduda mõttetuna . </s> <s> Näiteks hakkab ämm iga pühapäeva hommikul külas käima . </s> <s> Sa oled lubanud oma naisele , et sa oled tema ema vastu hea ja lahke . </s> <s> Aga ta ema istub köögis ja tänitab . </s> <s> Tõstab kulpe ümber . </s> <s> Istub minu koha peal . </s> <s> Variant õnnelikku pereelu nautida on kas vanainimesele päranduspulbrit anda , kolida piisavalt kaugele , et ta ei saa külla tulla , või siis mainida viisakalt , et " meie peres pühapäeva varahommikuti magatakse või seksitakse , palun lahkuda meie köögist " . </s> <s> Viimane tekitaks kohaliku maavärina " teie köögis " . </s> <s> Richteri skaala järgi 4 palli . </s> <s> Maavärin annaks õhetava põse näol mitu päeva ennast veel tunda . </s> </p>
<p> <s> Tänan , ei . </s> </p></div2><div2 type="alaosa"><head> Ligikaudu pool aastat enne </head>
<p> <s> Hommikul ärkasin juba kell 6. </s> <s> Uni läks lihtsalt ära . </s> <s> Kõht valutas veidi ja kui ma ei oleks üles tõusnud , et minna kööki ja midagi hamba alla pista , siis ma poleks ikkagi magama jäänud , sest kõht ju valutas . </s> <s> Ja kui ma juba üles tõusin , et minna kööki ja midagi hamba alla pista , siis ma juba enam magama ei jäänud . </s> <s> Kõht valutas endiselt . </s> <s> Liiga palju kohvi ehk . </s> <s> Pugesin riietesse ja läksin läbi magava linna garaaži poole . </s> <s> Õigemini garaažide poole , sest neid oli minu garaaži kõrval terve rodu . </s> <s> Või terve rood . </s> </p>
<p> <s> Ma olin ainuke laps meie peres . </s> <s> Isa ütles , et ta põhimõtte pärast ei taha rohkem lapsi . </s> <s> Sest kui sul on neid pool lasteaia täit , siis ei jõua kunagi elu nautida . </s> <s> Kui ma kunagi nii vanaks saan kui tema , siis ehk mõistan , mida ta selle elu nautimise all silmas peab . </s> </p>
<p> <s> Igas garaažis olid inimestel omad asjad . </s> <s> Minul oli seal poolik lennuk . </s> <s> Minu naabrimehel oli seal Žiguli 06. </s> <s> Ta hoidis seda rohkem kui oma naist . </s> <s> Vähemalt ei kasutanud ta oma vabu päevi selleks , et oma naist kreemidega sisse määrida , tema mutreid pingutada või juhtmeid kontrollida . </s> <s> Ma mõtlesin , mis teistes garaažides veel võis olla . </s> <s> Inimesed koguvad igasugu träni ja veavad seda endaga läbi elu . </s> <s> Vahel olen ma jalutanud mööda garaažidest , mille uksed on avatud . </s> <s> Jumaluke ! </s> <s> See on sulaselge hamsterlus . </s> <s> Kõik vanad riided . </s> <s> Vana kapp . </s> <s> Lapsevoodi . </s> <s> Torud — jämedad pikali ja peenikesed nurgas püsti . </s> <s> Kõike läheb vaja . </s> <s> Ma saan aru , et vanad egiptlased panid surnule kaasa nende arust tarvilikke asju . </s> <s> Aga miks läheb meil tarvis katkist vineeritahvlit ? </s> <s> Või ilma luuata vart ? </s> </p>
<p> <s> Ma tean , kui raske on midagi ära visata . </s> <s> Igal asjal on oma lugu ja mõte ja iga asi toob midagi meelde . </s> <s> Ometigi olen ma suutnud ära visata enamiku asju , mida mul eluliselt tarvis ei lähe . </s> <s> Sest kui ma neid vaatan , tulevad mulle mingid sündmused meelde . </s> <s> Aga kui ma neid ei näe , siis ei tule . </s> <s> Võib-olla mitte kunagi ei tule meelde , isegi kui meenutan , mis asjad mul kõik on olnud . </s> <s> Kas ma garaaživõtme võtsin kaasa ? </s> <s> Ei võtnud . </s> <s> Oh mind . </s> </p>
<p> <s> Astusin läbi mitte enam nii magava linna kodu poole . </s> <s> Värske õhk oli pea löönud klaariks , aga samas oli värske õhk ja kerge jalutuskäik meelde toonud väikese unevõla ja nii jäigi sel päeval garaaži minemata . </s> <s> Kebisin kodus teki alla tudile hoopis . </s> </p>
<p> <s> Mõnikord tagasi vaadates mõtlen sellele , mis oleks saanud , kui ma ei oleks võtit maha jätnud . </s> <s> Ehk oleks lennuk tunduvalt varem valmis saanud . </s> <s> Varem kui varem . </s> <s> Enne õiget aega või just õigel ajal. </s> </p>
<p> <s> Sest kui ma ärkasin , oli kell juba parajalt lõunas . </s> <s> Päike rääkis kangekaelselt kevadest — ja sellise ilmaga kuskil garaažis konutada , isegi rääkides oma eluunistuse täitmisest , tundus kuidagi kohatu . </s> <s> Kergemad riided selga ja linna patseerima , inimesi vaatama ! </s> </p>
<p> <s> Sellest ei tulnud midagi välja . </s> <s> Mööda peatänavat jalutades mõtlesin ma , miks mul ei ole tüdruksõpra . </s> <s> Ma saan aru , et eks suuresti on see minu valik olnud , aga ometigi , nii valus oli vaadata neid ühtesulanud paare . </s> <s> Käest kinni aeglaselt kiirustamas kuhugi . </s> <s> Mul oli tunne , et nad kõik vaatavad mind ja nende pilkudes olid küsimärgid , ning ma lubasin endale , et ma vähemalt püüan järgmises suhtes ühise eesmärgi nimel rohkem aus olla . </s> <s> Ma ei ole halb mees , pigem olen ma hea mees . </s> <s> Aga kire jaotamine on raske . </s> <s> Jaa , sest lendamine on mu kirg , mu salaunistus . </s> <s> Ma pean saama lennata ! </s> <s> Ma tahan igal öösel näha unes lendamist . </s> <s> Hõljuda kõrgelt ja kergelt . </s> <s> Ma vaatan kadedusega linde . </s> <s> Isegi need paksud tuvid , kes eiravad ülbelt kõiki füüsikareegleid , paterdavad pata-pata paar sammu ning siis kerkivad nende ümarad täispugitud kehad õhku ja läbi ime ja meeletu tiibadega vehkimise lendlevad nad minema . </s> <s> Ma võin end ilmselt surnuks näljutada , aga soliidset liuglemist ei tule isegi soodsa vastutuulega mitte . </s> <s> Need tuvid tekitavadki meelehärmi . </s> <s> Kajakatest saan veel aru . </s> <s> Harakatest ka . </s> <s> Tihased suudavad lennata sellepärast , et nad on nii väikesed . </s> <s> Aga tuvid ? </s> <s> Kuidas ? </s> </p>
<p> <s> Sama üllatunud olin ma ka nähes oma klassiõde , kes ei olnud koolis just kõige eredam kriit karbis , meie kooli iluetsi ja kaunismees number ühega käevangus sulnilt mulle vastu jalutamas . </s> <s> Kindlasti oli mu näos sel hetkel midagi vaatamisväärset , sest ka nemad vaatasid mind ja jalutasid otse minu suunas , jäid mu ees seisma , teretasid ja küsisid , kuidas läheb ja mis ma teen . </s> </p>
<p> <s> Muidugi läheb mul nagu ikka , teen igasugu asju ja kas me läheks äkki ja võtaks ühe tee kuskil . </s> <s> Üllatuspaar oli sellega päri ning me suundusime lähedalasuvasse kohvikusse . </s> <s> Selgus , et nad olid leidnud teineteist usu kaudu . </s> <s> Noormees oli läinud ülikooli teoloogiat studeerima ning neiu oli avastanud , et ta on usklik . </s> <s> Nad olid kokku juhtunud mingil kunstinäitusel ning neiu oli seal pihtinud , et käib leeris . </s> <s> Vähemalt ma arvan , et midagi sellist juhtus , sest ma eriti ei kuulanud neid , kuna ma olin ametis kuuenda pontšikuga , need olid seal kohvikus iseäranis värsked ja õhulised , kergelt õlised ning minimaalse tuhksuhkruga , täpselt niisugused , nagu mulle kõige rohkem maitsevad . </s> <s> Ma püüdsin neid mitte väga kaua vaadata , sest mulle tikkus naer peale — ma ei oleks iial uskunud , et need kaks üksteist leiavad — ja mulle kippus nutt peale , sest ma juba teadsin , millega see kõik lõppeb . </s> <s> Nad elavad koos , siis jääb tüdruk rasedaks , siis nad leiavad , et lapse pärast pole ilus abielluda , siis teeb tüdruk abordi , siis läheb see risti vastu kõigega , millesse nad on uskunud , ja siis on neil sasipundar , aga pole noort ja tugevat meest , kes selle puntra lahti harutaks . </s> <s> Küll aga on suguvõsa , kes selle sõlme katki raiub . </s> <s> Lendab veidi verd , noormees jätkab õpinguid , neiu kolib teise linna , leiab tööd rauakaupluses ning kolib mõne kuu pärast kokku poe ühe omanikuga . </s> <s> Rohkem ette ma ei näe ning ma mugin pontšikut . </s> </p>
<p> <s> Vahepeal on neil kiire hakanud ja nad lähevad edasi . </s> <s> Head teed . </s> </p>
<p> <s> Liiga palju näha ei ole ka hea . </s> <s> Aga ma ei saa sinna ka midagi parata . </s> <s> Nii nagu ma mäletan minevikku , mäletan ma mõnikord tulevikku . </s> <s> Võib-olla see polegi mäletamine , vaid nägemine , et märgid on õhus . </s> <s> Nagu kanjonis on kuulda peale hüüet kaja , nii on elus kuulda kaja tulevikusündmustest . </s> <s> Sest me ju ometi käitume kõik oma tõekspidamiste järgi ega tee oma elus eriti tihti kannapöördeid . </s> <s> Ning kui me teame , et enamik inimesi käitub kogu aeg nii , nagu nad käituvad , siis on suur tõenäosus , et korduvad päevad ja korduvad inimesed ning kõnelused nende vahel . </s> <s> Ja nende vahelt on näha ka kindlat teed ja suunda . </s> <s> Kui tüdruk vaatab poissi igatseval pilgul iga päev , siis mingi hetk poiss märkab seda ja saadab vastusignaali . </s> <s> Aga enne veel , kui poiss on seda teinud , võib juba päris kindlalt öelda , lausa näha , kuidas nad armunult käest kinni jalutavad . </s> <s> Seepärast ongi nii armas näha tüdrukuid , kes käivad ringi julgete silmadega , mitte pead norus . </s> <s> Vaatad neid ja tead , et kellelegi vaatavad nad hoopis teisiti silma . </s> <s> Sügavalt , kutsudes . </s> </p>
<p> <s> Aeg minna garaaži . </s> </p>
<p> <s> Just praegu , seda mõeldes , tundus , et kas mitte mu unelm pole mu vangistuseks muutunud ? </s> <s> Käi ja ehita , ela ja hinga seda vineeri ja liimi ja puitu . </s> <s> Aga vist mitte , see pole vangistus ega kohustus . </s> <s> See on elutahe . </s> <s> Mõtleks , kui tuleks keegi , paneks käe õlale ja ütleks , et sa ei lenda , mees , mitte kunagi . </s> <s> Siis teaks täpselt vastata , et , mees , sa ei tea ikka mitte midagi . </s> <s> Siis ta võtaks käe ära ja ma ütleks veel , et ära mulle kunagi enam kätt õlale pane . </s> <s> Ta ei saaks aru , mida ma silmas pean ja solvuks . </s> <s> Ja lendaks minema . </s> </p>
<p> <s> Ja las lendab pealegi oma pooliku tõega . </s> <s> See on haruldane omadus , kui keegi suudab poole solvangu peal veel oodata lõpu ka ära , aru saada ja leida , et polegi tegu solvanguga . </s> <s> Kui sõdurid võiksid rivist lahkuda , siis jääks kindrali kõne lõpuks ainult kurt rivvi . </s> <s> Või siis isegi mitte tema , sest kindral tuleks viimaks , kui kõik on poole pealt ära jalutanud , tema juurde ja räägiks , ei , röögiks talle näkku . </s> <s> Lennukate sõnade vahel lendaks ka tatipritsmeid ja kurt mees läheks hetke pärast lihtsalt nägu kuivatama . </s> <s> Kindral karjuks ustavalt edasi , lootuses , et keegi minejatest ikka veel kuuleb ja tabab mõtte , mida ta öelda tahtis . </s> <s> Ja isegi kui kuulevad , siis kas nad tulevad tagasi ? </s> <s> Kas me pöördume raevus tagasi ? </s> </p>
<p> <s> Minnes üle põllu , et lühendada teed garaažini , meenus mulle just selline seik . </s> <s> Üks tüdruk , kes minust väga hoolis , rääkis mulle väga õigeid sõnu . </s> <s> Mitte selleks , et mind tagasi võita või mind nahutada , vaid selleks , et ma mõistaks . </s> <s> Kohati tundus see kõik , mida ta rääkis , nii karm ja ma tõusin püsti sellest mugavast tugitoolist , kus ma istusin ja kuulasin , ning astusin läbi sooja ja hubase toa ukse poole . </s> <s> Tüdruk aga rääkis edasi oma tasasel häälel . </s> <s> Ja hea oli , et tasasel . </s> <s> Sest siis ma pidin vaikselt tõusma toolist ja tasa astuma , et kuulda , mida ta räägib , ning pidin olema väga tema lähedal , et kuulda lõpuni . </s> <s> Kui ta oli öelnud viimase sõna , saabus vaikus . </s> <s> Ta oli ära öelnud ka need sõnad , mis ta oleks öelnud pärast seda , kui ma oleksin midagi öelnud . </s> <s> Mul ei olnud enam ühtegi sõna . </s> <s> Nii me vaikisime ja see sidus . </s> <s> Ma istusin tugitooli tagasi ja tänasin teda mõttes . </s> <s> Aga kuna kõik oli öeldud , siis pidin ma ikkagi ära minema . </s> <s> Siiani ei ole meil sõnagi vahetatud ja tee tema juurde on keelatud . </s> <s> Enne , kui mul uusi sõnu ei ole , enne , kui ei ole mõtet , ei ole mõtet teda tülitada . </s> </p>
<p> <s> Avasin garaažiukse . </s> <s> Seal ta oli , minu kätetöö . </s> <s> Mõned kohad lihvitud , mõned veel koledalt kandilised , paljud kohad veel täiesti tegemata . </s> <s> Aga mul ei olnud täna tuju lennuki keret viimistleda või edasi ehitada . </s> <s> Tänane õhtu oli südamete õhtu . </s> <s> Mootor . </s> </p>
<p> <s> Mootor on kõige lihtsam südame mudel . </s> <s> Kui me tahame rääkida edasiviivast jõust , siis on lihtsam alustada mootori siseelu seletamisest , mitte sellest , et meis on süda , meil on motiivid , tunded , tahtmised , meis on edasiviiv jõud , näiteks igatsus , mida süda koos verega ringi pumpab igasse kehaliikmesse , et kõik keha osad ikka teaks ja edasi viiks . </s> </p>
<p> <s> See mootor , mis lamas garaažinurgas teki all ( et tolmu ei koguks ) , oli minu lennumasina edasiviivaks jõuks . </s> <s> Tirisin ta nurgast välja ja upitasin ta kuidagi stendile . </s> <s> Väidetavalt pidi mootor olema töökorras . </s> <s> Nii ütles mulle vana meistrimees , kelle käest ma selle ostsin . </s> <s> Ta oli nimelt omal ajal oma autole ostnud teise mootori lisaks . </s> <s> Noh , et kui peaks katki minema , siis saab kohe teise , töötava mootori masinasse panna ja siis seda katkist putitada ja parandada . </s> <s> Kui lihtne , kui see ka inimeste peal nii töötaks . </s> <s> Ai , valus — no pole viga , näete , võtame vana välja , nii , paneme uue sisse , kuidas tunnete ? , hästi ? , no näete siis , olge lahke . </s> <s> Ennist just murest murtud mees tõuseks püsti ja astuks kui noor pioneer palatist välja , uusi tippe vallutama . </s> <s> Vana süda kougitakse välja , kallatakse kogunenud sapp ja sodi välja , lüüakse hingeheliharki , et süda jälle õigesse harmooniasse reguleerida , poleeritakse kiitusega kiitlevaks ja küütlevaks ning pannakse riiulile järgmist hädalist ootama . </s> </p>
<p> <s> Seda seadet oli hästi hoitud . </s> <s> Kõik juhtmed nagu uued ja metallpinnad kas poleeritud ja kerge õlikihi all või siis värvitud , nii et detailid joonistusid kenasti välja , tihendi ääred erinevate osade vahelt paistmas , kummidetailid silikooniga üle tehtud . </s> <s> Tipp-topp töö . </s> </p>
<p> <s> Lasin silmadega üle riiuli , sest mul oli meeles , et ühes neist erivärvilistest ja erikujulistest potsikutest oli liitrike bensiini . </s> <s> Hakkasin huupi purke ja potsikuid avama . </s> <s> Atsetoon , destilleeritud vesi , hm , mingi tundmatu päritoluga läbipaistev vedelik , piiritus , oh , ongi bensiin . </s> <s> Bensiinil on meeldetuletav lõhn . </s> <s> Alati kui ma bensiinilõhna tunnen , meenub mulle päev vanaisa-vanaema juures . </s> <s> See oli sel ajal , kui bensiini ei olnud vabalt saada , ööpäev läbi lahti olevad bensiinijaamad olid kauge unistus ja standardiks oli A-76 . </s> <s> Bensiini nimes näitab see 76 oktaanarvu . </s> <s> Ehk siis bensiini detonatsioonikindlust . </s> <s> 76 tähendab , vaadates praegu saada olevaid 99 märgistusega kütuseid , väga madalat . </s> <s> Aga ometigi ehitati 76 aegadel autosid ümber 93-lt 76-le . </s> <s> Kõik sellepärast , et kütuse eest vähem maksta . </s> <s> Vanaisa valas seda odavat kütust oma ümberehitatud mootoriga auto paaki . </s> <s> Ja see lõhn , see bensiini lõhn , mis segunes sooja suvepäevaga , äsjasöödud kartuli ja hakklihakastme maitsega , sööbis mällu nagu atsetoon penoplasti . </s> <s> Vanaisal oli ka garaaž , mis oli triiki täis talle elus kaasa jäänud asju . </s> <s> Hea , et mul ei ole absoluutne mälu , muidu tuleks mul bensiinilõhnaga kohe ka kõik need asjad meelde . </s> </p>
<p> <s> Valasin natuke bensiini mootori karburaatorisse . </s> <s> Karburaator on see seade , mis segab bensiini ja õhu õiges vahekorras kokku ja suunab selle edasi silindritesse , kus see tuleohtlik segu õigel hetkel süüdatakse , mille tulemusel suureneb ta ruumala , ja kuna olud on silindris kitsad nagu paneelelamu korteris , suureneb rõhk ning kolb , ehk üks liikuv sein paneelmajas , lükatakse rõhu abil eemale . </s> <s> Ehk nagu perekonnas , kus on juba aastaid vaikiv pinge ning rikkis televiisori situatsioon ( pilt on , heli pole ) , paneks mõni tegu , olgu ükskõik kui väike , aga vale tegu , selle kuuma segu plahvatama . </s> <s> Kui paneelmajas oleks see katastroof ja pereisa kratsiks imestunult pead , et kuidas see pildi jaoks seina toksitud nael sellise ahelreaktsiooni tekitas , siis mootoris on see seinalükkamine igapäevane , et mitte öelda igasekundiline asi , ja pereisa tunneb ainult rõõmu , kui mootor tasa suriseb , sest siis on mootor vist korras . </s> </p>
<p> <s> Võtsin garaaži ukse juures olevast külmkapist paki kirsimahla . </s> <s> Avasin selle kättejuhtunud kruvikeeraja abil . </s> <s> Võtsin mahlapaki paremasse kätte , toetasin vasaku käe uksepiidale , lasin keharaskuse paremale jalale ja viisin vasaku jala veidi kõverdatult ette ning vaatasin mootorit asjatundliku pilguga . </s> <s> Nii jätsin ma endale mulje , et ma jätan kõrvaltvaatajale mulje tõsisest töömehest , kes on hetkeks teinud pausi ja vaatab hindavalt oma kätetööd . </s> <s> Nagu pereisa , kes on just naela seina löönud ja imetleb seinas kahte sentimeetrit kõverat rauda , panemata tähelegi õhkuvat pöialt . </s> <s> Hea , et ma ei olnud see pereisa , sest mu kõrval oleks seisnud mu poeg , kes oleks oma lapseliku siirusega küsinud mu käest mingi küsimuse , millele ma ei oleks osanud vastata , ja see oleks kogu imelise hetke ära rikkunud . </s> <s> Nagu oleks grammofoni nõel plaadilt ära libisenud . </s> <s> Õnneks ei libisenud nõel kuhugi ja poega ei olnud , mina aga vaatasin oma lennuki mootorit ja võtsin veel ühe punnsuutäie mahla . </s> <s> Mootori terviseks . </s> </p>
<p> <s> Kirsimahl on tegelikult arooniamahl , kuhu on maitseks kirsilehti sisse pandud . </s> </p>
<p> <s> Selleks ajaks kui ma mootori korralikult käima sain , oli väljas kevad . </s> <s> Võililled tegid garaaži sissesõiduteel tugevat pressingut asfaldile ja murendasid seda oma torekollaste nuppudega . </s> <s> Kas siis on tõesti palju palutud teetegijate käest , et nad enne asfaldipanekut võililleseemned ära pühiks ? </s> <s> Mõtleks , kui puistaks päevalilleseemneid . </s> <s> Algul vaadatakse , et ohh , mis kenad ilusad väikesed võililled siin sirguvad . </s> <s> Aga mõne aja pärast sirguks need kenad väikesed ohooütlejast pikemaks , keeraks oma õienupud päikese poole ja suve lõpuks krõbistaks ohhootaja sihvkasid . </s> </p>
<p> <s> Panin mootori tööle ja kuulasin ta urinat . </s> <s> Karburaator imes sisinal õhku ja bensiini , segas need kokku ja söötis neljale pidevalt alatoitluse all kannatavale silindrile ette . </s> <s> Silindrid on nagu linnukesed — annad saiatüki kätte , teevad korra " siuts " ja see , mis saiast järel , teiselt poolt kohe välja . </s> </p>
<p> <s> Karburaatoril on üks hoob , mida keerates saab lasta rohkem õhku ja bensiini sisse , see omakorda paneb linnukesed tihedamini siutsuma . </s> <s> Mootori alumisest osast tuleb välja võll , mille otsa olin ma monteerinud esimese versiooni propellerist . </s> <s> Mootor oli juba suured tuurid sisse võtnud ja propelleri labasid polnud enam näha , nad moodustasid keereldes läbipaistva ja vihiseva ketta . </s> <s> Tiiviku labad lõikasid õhust viile välja ja lükkasid neid tahapoole . </s> <s> Täpselt sama vahedalt oleks ta ka teinud mu sõrmedega . </s> <s> Tiiviku tagumisel poolel oli tunda lõigatud õhku . </s> <s> Eespool ei olnud midagi tunda . </s> <s> Kui , siis ainult veidi . </s> <s> Aga pane ainult käsi liiga lähedale , ja sa saad väga valusalt tunda . </s> </p>
<p> <s> See on ehk nagu suure ja kurja koera omanikuks olemine . </s> <s> Eestpoolt ei maksa oma sõrmi toppida — oi kui tore kutsu — hammaste vahele . </s> <s> Tagantpoolt võid aga koerale seljale patsutada kas või nii , et kutsul hing kinni . </s> </p>
<p> <s> Hirm lähiohu ees on võimas asi . </s> <s> Seisad selle keerleva lõikuri lähedal ja mõtled " kui " . </s> <s> Ja kui kord juba puudutad , siis ei ole enam tagasiteed . </s> <s> Nagu saatusliku naise puudutamine . </s> <s> See on selline naine , keda puudutades muutub su tulevik . </s> <s> Ning see , kas see tulevik on hea või halb , sõltub tervenisti temast . </s> <s> Siis ta vaatab sind ja korraga sa tead , et ta ongi see naine , siis lähete te tantsule , et pärast minna koos koju ja tantsida veel . </s> <s> Sa oled kadunud , sa oled sees . </s> <s> Vahe tiivikuga on ehk see , et ei ole hoiatavaid märke õhus . </s> <s> Aga vahel need saatuslikud naised halastavad su peale ning su käed jäävad terveks . </s> <s> Kuigi , saatuslike naiste ümber on lõhkiste kätega mehi rohkem . </s> </p>
<p> <s> Suretasin mootori välja ning kuulutasin tööpäeva lõppenuks . </s> <s> Tööpäev lõppes öösel kell 2. </s> <s> Korraga olin ma väga väsinud . </s> <s> Lukustasin garaažiuksed ja lonkisin läbi ärkava kevadöö kodu poole . </s> <s> Sees oli tunne , et nüüd ei ole lõpuni enam palju maad . </s> <s> Pidevalt jahtiv igatsus lennata saab peagi teoks . </s> <s> Peab saama . </s> </p>
<p> <s> Umbes kolm kuud enne , mitte rohkem </s> </p>
<p> <s> Ma ärkasin keset ööd üles . </s> <s> Miks , ei tea . </s> <s> Kui keegi magaja kõrval kätega plaksu teeks , siis kas me kuuleme , kui ärkame , või ärkame ja ei kuule ? </s> <s> Ma kaldun arvama , et me ei kuule seda plaksu , aga ärkame selle peale üles ja ei saa aru , mis toimub ja miks see plaksutaja irvitab voodi kõrval . </s> </p>
<p> <s> Öiseid ärkamisi on mitmeid . </s> <s> Üks on selline , kus ärkad millegi sooja ja armsa peale . </s> <s> Näiteks on ingel sind just puudutanud . </s> <s> Mitte sellepärast puudutanud , et sa nägid halba und , vaid lihtsalt , et anda sulle teada , et sa mäletaks , et ta on sul olemas ja et ta kaitseb sind . </s> <s> Ärkad ja põsel on õhetav inglimusi jälg . </s> <s> Hea , et nad ei tee maasikaid kaelale . </s> </p>
<p> <s> Teine ärkamine on selline , kus langenud ingel sind oma jäise käega on puudutanud . </s> <s> Nad langesid kunagi väga ammu . </s> <s> Aga nad mäletavad seda aega , kui jumal nendega rääkis ja neid kuulas . </s> <s> Nad said millegi halvaga hakkama ja pärast seda pööras jumal oma näo kõrvale ja tegi , nagu enam ei kuulaks . </s> <s> Nad langesid alla , nende hingeline keha muutus jäiseks , nad said asjade ja inimeste varjudeks . </s> <s> Vahel muutub nende igatsus väljakannatamatuks ja siis nad tulevad voodi alt ja kapi tagant välja ning püüavad sind õrnalt puudutada läbi öö , et veel kord tunda seda soojust , mille jumal on inimese sisse puhunud . </s> <s> Aga kuna neid on karistatud , siis ei saa nad seda enam kunagi tundma . </s> <s> Taevas on nagu maffia . </s> <s> Kord eksid , ei ole enam tagasiteed . </s> <s> Ühe otsa pilet merehotelli uute betoonist kingadega . </s> <s> Inimene aga ärkab üles , justkui oleks midagi õudset unes näinud , kuigi tegelikult puudutas teda halva maailma külm . </s> <s> Kui me mäletaks oma ärkamishetke , võib-olla märkaks me siis ka neid ingleid ? </s> </p>
<p> <s> Ma ärkasin ilmselt selle peale , et mu mõlemad käed olid surnud . </s> <s> Kuidagi olin osanud magades võtta sellise asendi , et käed olid nagu puunotid , mis kuidagi minu käsklustele " liigu " , " hoia " ja " noki nina " ei allu . </s> <s> Vingerdasin end kuidagi selili , käed kõrval , ja jäin ootama , millal vereparaad kätesse rünnaku teeb . </s> <s> See on imelik tunne , nagu tuhanded sipelgad roniksid mööda käsi sõrmede poole . </s> <s> Kui sipelgad on ära roninud , saabub silmapilkne vaikus . </s> <s> Kui miski on vaikus enne tormi , siis see sobib väga hästi selle vaikuse kirjeldamiseks . </s> <s> Sest pärast seda tuleb torm . </s> <s> Varemsaadetud närvisignaalid jäid koos verega kuhugi toppama , nüüd jõudis veri kohale , kohalikud sõrmeotstes telefoneerisid keskjaama , et torud jälle lahti , ning siis järgneb signaalide laviin nagu kriisikoldes — kui kuskil on midagi plahvatanud , siis uputatakse murelike kaasinimeste poolt telefoniliinid üle . </s> <s> Käed tuleb hoida täiesti liikumatult või muidu läheb üks kuni mitu lihast krampi . </s> <s> Nagu telefonikeskjaamas võib mõni krambid saada , et nii paljud püüavad helistada . </s> <s> Pärast krambiperioodi saabub lõpuks tõeline vaikus . </s> <s> Veidi on veel tunda , kuidas just surnud käed elu naudivad — tõepoolest , oleks neil silmad ja suud , siis oleksid nad hõivatud seletamisega , et nad kogesid just teispoolsust , ja pööritaksid silmi , kui varbad neid ei usuks . </s> <s> Varbad on nii kaugel nagu kauged sugulased . </s> <s> Näiteks lõunapoolkeral . </s> <s> Vahel harva tuleb meelde , kui istud kodus köögilaua taga ja meenutad ja loed neid näppudel üles , et paljud on alles ja paljud on juurde tulnud . </s> <s> Isegi voodis lamades vahel varbaid liigutades tundub , et liiguvad , aga väga kaugel . </s> <s> Nad võiks vahest kirjutada , kuidas neil seal all kingades läheb . </s> <s> Kitsas käes pidevalt , ilmselt . </s> <s> Või kitsas jalas . </s> <s> Kitsas king jalas . </s> </p>
<p> <s> Kõik see ja muud mõtted keerlevad peas ja ma loobin karusselli aina uusi mõtteid , et ma mitte mingil juhul ei hakkaks mõtlema , et kell on kolm öösel ja ma ärkasin üksi üles , ja kedagi pole kaissu võtta ja no juba ma mõtlesingi seda . </s> <s> Kui ma oleksin garaažis lennumasinat ehitamas ja ma tunneksin end üksikuna , siis võib-olla nokiksin ma nina ja paneksin ummid ilusti tiiva peale ritta — siis ei laulaks nad seal kooris sellise lapsehäälega oma kurbi laule oma kurvast saatusest ja mina ei tunneks end enam nii üksikuna . </s> <s> Ummi on ninast kinnipüütud ja kättesaadud väike tatikollike . </s> <s> Mitte mingi jõletis , aga just selline väike . </s> <s> Sellepärast neid kutsutaksegi ummideks , mitte tatikollideks . </s> <s> Kuid ma lamasin kodus voodis ja ei oleks kuidagi sobinud ummisid padja äärele nokkida . </s> <s> Niipalju esteeti minus on . </s> <s> Kuigi — kes ütleb , et ta nina ei noki , valetab . </s> <s> Sest me kõik nokime . </s> <s> Mõned meist ei pane või ei taha seda tähele panna . </s> <s> Samamoodi nagu kõik mehed jagunevad kaheks : ühed , kes masturbeerivad , ja teised , kes valetavad , et nad seda ei tee . </s> </p>
<p> <s> Kahju , et ma ärkasin oma surnud käte peale . </s> <s> Eelmine öö oli veel hullem , ärkasin selle peale , et kaisutasin patja . </s> <s> Muidu poleks midagi , aga ma pomisesin padjale hellitussõnu . </s> <s> Sest enne ärkamist nägin ma und , kus ma kaisutasin ühte väga armast tüdrukut , keda ma hiljuti kohtasin . </s> <s> Me oleme temaga vaid paar korda näinud ja põgusalt suhelnud , aga ometi oli ta leidnud tee minu unedesse . </s> <s> Teise inimese unenäod on kõige tugevam koht , kuhu tulla . </s> <s> Seisad keset unetuba ja naeratad . </s> <s> Mida sa teed , mida sa teed ? </s> <s> Mitte midagi ei ole teha . </s> <s> Me võime ette kujutada , et muudame une käiku , aga tegelikkuses seda ei juhtu . </s> <s> Sest tegelikult me ei muuda une käiku . </s> <s> Une muutmine on osa unest . </s> <s> Ma ei püüagi vastu panna , sest hommikul pean ärkama niikuinii . </s> <s> See unenägu oli nii selge . </s> <s> Ta oli mul täiesti kaisus , ta juuksed puutusid vastu mu nägu , ta käed rändasid mööda mu selga , ta hingamine oli mu hingamise vastas . </s> <s> Ma surusin teda enda vastu ja sosistasin " armas " . </s> <s> Padi ei teinud teist nägugi ja lasi ennast emmata . </s> <s> Sellisel hetkel ärgata ja end üksi leida on hull . </s> <s> Sest igatsus ei küsi ta nime , igatsus teab nii sind kui ka teda ja aitab mõlemal läbi valu teineteist leida . </s> <s> Ma loodan südamest , et ka tema on mind unes näinud . </s> <s> Vähemalt sama palju lubavates situatsioonides . </s> </p>
<p> <s> Ma pean püüdma uuesti magama jääda . </s> <s> Loen lambaid , et magama jääda . </s> <s> Kui see ei aita , siis pügan terve karja ära , ketran villa lõngaks ja hakkan kuduma . </s> <s> See paneb kohe kindlasti magama . </s> <s> Kätes on teatud närvikohad , mida kududes stimuleeritakse , ja see pidi vähendama stressi . </s> <s> Sellepärast ongi vanaemad ja vanaisad nii rahulikud . </s> <s> Vanaemad koovad ja vanaisad kisuvad Belomorkanali . </s> <s> Hoiavad seda kimu kuidagi nii käes nagu kudumisvarrast ja muudkui kisuvad . </s> <s> Suits hõljub õhus ja rahu on majas . </s> </p>
<p> <s> Uni tuleb siis , kui seda kõige vähem oodata oskad . </s> <s> Ning kuna hetkel tegelesin ma une aktiivse ootamisega , siis teda ei tulnud . </s> <s> Nokkisin stressi maandamiseks natuke nina . </s> <s> Ummid olid kõik ninas tudil ja ühtegi ei jäänud näpu külge . </s> <s> Igav . </s> </p>
<p> <s> Siis ma vaatasin lage . </s> <s> Kui te vaatate korraks heledasse lampi ja siis kuhugi tumedale alale või panete silmad kinni , siis on see hele koht teil ikka silme ees . </s> <s> Ka öösel rahulikult voodis lamades ja lakke vaadates tekivad silme ette laigud . </s> <s> Kauged kajad päevasündmustest . </s> <s> Niimoodi lamades on mul alati tulnud meelde jutud kehavälisest kogemusest . </s> <s> Inimesed , kes on peaaegu surnud või olnud koomas või lihtsalt uimaseks löödud . </s> <s> Lamavad , ja korraga tajuvad , et nende hing tõuseb kehast välja . </s> <s> Koos hingega tõuseb ka silmanägemine . </s> <s> Taju , mis on samasugune aisting nagu kuulmine või puudutus , ainult erinevad võnkesagedused . </s> <s> Noh , igatahes tõusevad nad kuhugi lae alla ja vaatavad siis sealt oma maise keha ja selle ümber askeldavate arstide poole . </s> <s> Ümberaskeldavad arstid võiks vahest pea kuklasse visata ja otsida laelambi ümbrusest seal hõljuvaid punnis silmadega astraalkehasid . </s> <s> Paljud elustamised kas jääksid olemata või paljud toimuksid pikemalt . </s> <s> Vastavalt sellele , kas lambi ümber virvendab või ei . </s> </p>
<p> <s> Ennast oleks huvitav vaadata . </s> <s> Tõusen voodist ja lähen vannituppa peegli ette . </s> <s> Panen silmad kinni ja tule põlema . </s> <s> Ootan , kuni silmad veidi harjuvad ja ajan nad pilukile ning siis aeglaselt lahti . </s> <s> Palun , kogu teie kehast väljas kogemus . </s> <s> Seisab öösel kell neli teie alasti keha ja naeratab teile . </s> <s> Lehvitame . </s> <s> Teise käega . </s> <s> Naeratame laiemalt . </s> <s> Tuleme peeglile lähemale ja vaatame teraselt oma hambaid . </s> <s> Katkume kulmukarvu . </s> <s> Otsime punne , mida pigistada . </s> <s> Lõpetame selle suu laiali irvitamise ja laseme lehvitava käe ka alla . </s> <s> Aitab lollustest . </s> <s> Kui naabrid teada saaks , müüks nad oma korterid maha ja koliks linnast ära . </s> </p>
<p> <s> Mida ma üldse tean oma naabritest ? </s> <s> Mitte midagi . </s> <s> Ainult seda , et ühel pool elab keegi noor tüdruk , keda ma vaid vilksamisi näinud olen , ja teisel pool noor abielupaar . </s> <s> Avan vaikselt korteri välisukse ja kuulatan . </s> <s> Vaikus . </s> <s> Keegi ei pea peretüli . </s> <s> Tipin kiki-varvukil noorpaari ukse taha ja kuulatan . </s> <s> Ei kakle , ei seksi , ei vahi telekat . </s> <s> Tipin mööda külma koridoripõrandat tüdruku ukse taha . </s> <s> Teeb sama asja mida noorpaar . </s> <s> Magab ja ei aima , et nende naaber kuulatab neil ukse taga . </s> <s> Õndsad inimesed . </s> </p>
<p> <s> Kiirustan tuppa , sest jalad hakkavad külmast juba ebamugavalt valutama . </s> <s> Terve mõistuse võit haige uudishimu üle . </s> <s> Helistaks politseisse ja ütleks ilusti oma nime ja aadressi ja kurdaks , et kõrvalkorterist oli kuulda paari kiiret tumedat mütsu , kiljatust ja siis vaikust . </s> <s> Politsei tuleks kohale , ajaks majarahva üles , ohvreid ei oleks , kõik oleksid pahased , situatsioon lõppeks ja kõik kobiksid kodudesse tagasi . </s> <s> Veel tükk aega oleks tunda , et maja susiseb pahameelest . </s> <s> Politsei läheks oma poolelijäänud pontšikut sööma ja kiruks hulle , kes ei näe magada ja luuravad igavusest teiste uste taga ja siis helistavad politseisse , et unetusest valehäiret teha . </s> </p>
<p> <s> Ronisin resigneerunult voodisse . </s> <s> Homme on ka päev , ja uni tuli , nagu arvata ei olnud . </s> </p>
<p> <s> See oli imelik unenägu . </s> <s> Väga tähenduslik , seda kindlasti . </s> <s> Aga imelik selle poolest , et midagi ligilähedastki polnud ma kunagi näinud . </s> <s> Tavaliselt mu uned kordasid ennast . </s> <s> Teemad ja kujundid ja kohad . </s> <s> See oli eriline . </s> </p>
<p> <s> Seisin kaaslasega keset ajavälja . </s> <s> Risti üle välja läksid jäljed . </s> <s> Nagu rada , mis on tehtud värskelt sadanud lumele . </s> <s> Keegi on läinud . </s> <s> Aga need olid teistmoodi jäljed . </s> <s> Neist õhkus jõudu , neis oli energiat . </s> <s> Aeg mäletab ja aeg annab mulle seletust olnust . </s> <s> Ma mäletan ka seda minevikku , kus ma ise kohal ei olnud . </s> </p>
<p> <s> Siit läksid Suured . </s> <s> Suured on need , kes kannavad meie vaimu . </s> <s> Üksteise järel , täpselt eesmineja jälgedes , et ümbritsevale võimalikult vähe tüli teha . </s> <s> Tunne on see , mis jääb . </s> <s> Aeg lükkab hiljem jäljed siledaks . </s> <s> Siis on kõik jälle nähtamatu . </s> </p>
<p> <s> Mõnel on laegas käes , mõnel on pasunad huulil ja nad puhuvad üllast viit . </s> <s> Tam-tamm , tam-tamm , meenutan rütmi , mille saatel nad läksid . </s> <s> Või tulid . </s> <s> Ilus oli vaadata nende nägusid , mis kiirgasid sooja valgust . </s> <s> Pilk kindlalt ees , tulevikus . </s> <s> Need , kellel pole pasunaid , kordasid vaiksel häälel : " Se vai omma se — ou fa nana je . " </s> <s> Mantra . </s> <s> Või siis lubadus . </s> <s> Pigem lubadus . </s> <s> Ja kas ma peaksin aja peale kuri olema , et see kui tagurlik kustutab olevikust selle ülla rea ja laseb kaduda nende jälgedel . </s> <s> Kui palju on ajas pimedaid inimesi ? </s> <s> Neid , kelle elu ja olemine koondub nende ümber ajaliselt , kus mäletatakse eilset või eelmist nädalat oma elust , viimast sõda . </s> <s> Ei mitte ilmasõda , aga tüli naabriga . </s> <s> Vaatan Suuri ja nutan pimedate pärast . </s> <s> Kas ma olen ülbe , et mulle on antud näha seda rongkäiku ? </s> <s> Ei , aga uhke küll . </s> <s> Viipan kaaslasele ja jooksen jälgede poole . </s> <s> Minek . </s> <s> Mis sest , et samm on lühem kui jälgedel . </s> <s> Mis sest , et lõõtsutama võtab . </s> <s> Ma parem olen väsinud ja seal , kui puhanud ja siin . </s> </p>
<p> <s> Ma ei vaata tagasi , aga ma tean , et mu kaaslane viipab mulle ja ei saa aru , miks ma mööda tühja põldu jooksma pistsin . </s> <s> Jää hüvasti . </s> </p>
<p> <s> Ma ärkan hommikul selle peale , et ma ärkan üles . </s> <s> Õhk on unesegane , keha on unesodine , linad on sassis ja tekk on risti . </s> <s> Astun PAREMA jalaga voodist välja . </s> <s> Ma ei tea , kas inimesed on ebausklikud ja astuvad parema jalaga voodist välja , kui see neil meelde tuleb . </s> <s> Mul ka iga kord ei tule , aga siis , kui tuleb , siis astun . </s> <s> Või tänaval kanalisatsioonikaevu luukidele . </s> <s> Pidi halba õnne tooma . </s> <s> Ma leidsin parema põhjenduse , miks neile mitte astuda — võid sisse kukkuda . </s> <s> Ja katkised luud tähendavad kindlasti midagi muud kui katkine klaas , ehk siis ebaõnne . </s> <s> Niisiis , parema jalaga . </s> <s> Astun peaaegu oma käekella peale . </s> <s> Vasaku jalaga astudes oleks hoopis teisele poole sattunud . </s> <s> Võib-olla on vanarahvas asjast valesti aru saanud ? </s> <s> Ehk tulebki vasaku jalga astuda ? </s> <s> Terve ajalugu on kehvasti läinud , aga tarkurid lohutavad , et oleks " vasembaga " astunud , oleks veel hullemini läinud . </s> <s> Keegi ei julge vastu ka öelda , räägib ju küla sepp , kes räägib alati vähe , ja seetõttu arvavad kõik , et ta on kõige targem mees . </s> <s> Tegelikult räägib ta sellepärast vähe , et ta mõtleb , mida järgmiseks sepistada . </s> <s> Kodus küsib see kõige targem mees oma naiselt , et mismoodi me nüüd siis edasi elame . </s> <s> Naine küsib lastelt ja need käivad murelike nägudega ringi , sest lapsed võtavad selliseid asju väga tõsiselt . </s> <s> Nad ei leia vastust ja kunagi küsivad nad omakorda oma lastelt ja nii ongi terve rahvus murelike nägudega , kortsud on meil tõutunnuseks . </s> <s> Lapsevanemad peaksid ettevaatlikumad olema , eriti küla sepp . </s> </p>
<p> <s> Ehk siis , ma astusin parema jalaga voodist välja . </s> <s> Lonkisin vannituppa ja vaatasin läbi oma unesodiste silmade oma unesodiseid silmi . </s> <s> Punased . </s> <s> See on kas magamatusest või siis sellest , et ma öösiti käin teiste ukse taga paljajalu paterdamas . </s> <s> Lasen alumiiniumsilindrit pigistades plastmassitükile , mille ühes otsas on poolpehmest polümeerist peened pulgad , veidi valget piparmündimaitselist abrasiivainet ja topin selle endale suhu . </s> <s> Seda plastmassipulka edasi-tagasi liigutades ajan selle valge mögina suus laiali ja hõõrun mõnest kohast öö jooksul hammastele tekkinud valkja püdela aine lahti ning kogu see protseduur tagab mulle enesekindla tunde terveks päevaks . </s> <s> Muidugi juhul , kui ma vahepeal küüslauku ei söö . </s> <s> Aga seda ma ei söö õnneks kunagi . </s> <s> Järgmine tegevus peaks olema köögis midagi endale hamba alla vaadata , siis riided selga ajada ja minna asjatoimetusi tegema , aga kahjuks on mul täiesti meelest ära läinud , mida ma tegema pidin . </s> </p>
<p> <s> Vaatasin aknast välja . </s> <s> Seal ei toimunud mitte midagi . </s> <s> Siis meenus mulle kusagilt kuuldud tähelepanek , et kui öösel näed und ja see on sul ärgates meeles , siis aknast välja vaadates see ununeb . </s> <s> Kindlasti võib see ka kehtida ärkveloleku kohta . </s> <s> Aknast välja vaadates ununeb mõeldu või mäletatu . </s> <s> Vaatan teiste kodude akendest sisse . </s> <s> Akendest sissevaatamine ei too mälu tagasi . </s> <s> Kõik , mida me teame , me teame . </s> <s> Olevik on ka üks imelik asi . </s> <s> Kui meile tundub , et kõik asjad on siledad ja sujuvad , eriti aeg , siis väga teraselt vaadates see nii ei ole . </s> <s> Aeg on hüplik . </s> <s> Nagu valgus , mis prismast läbi lastes pole sujuv , vaid koosneb imepeenikestest joontest , mis kaugemalt vaadates sulavad üheks , on ka aeg nagu väike jänes , kes liigub väikeste hüpete kaupa . </s> <s> Hopp , hopp-hopp . </s> <s> Aju registreerib hetki ligikaudu 40 korda sekundis . </s> <s> See on piisavalt tihti , et aeg tundub meile katkematu voona . </s> <s> Katkeb ta näiteks siis , kui narkoosi all oleme . </s> <s> Ja need 40 korda tekivad lõpmatutest kordadest , kus ei ole konkreetsust . </s> <s> Hea näide mittekonkreetsusest on suvaline puldist peetud kõne või siis juhtum , kus me võtame kassi ja paneme ta kingakarpi . </s> <s> Jätame karbi tühja tuppa ja käime vahepeal ära . </s> <s> Tuleme tagasi ja nüüd on kaks võimalust : kass on karbis ja kassi ei ole karbis . </s> <s> Kehtivad nagu kaks võimalust korraga . </s> <s> Ning me ei saa enne teada , kui ei vaata , aga vaatamisega rikume karbi ja kassi dualismi . </s> <s> Kuni me ei käi jälle ära , et kass saaks kas karpi minna või sealt välja tulla . </s> <s> Aju koosneb neuronitest ehk närvirakkudest ja närvirakud omakorda mikrotorukestest , mis on pidevalt kass-karbis/karbist-väljas seisus . </s> <s> Umbes iga 25 millisekundi jooksul saab neil sellest villand ja nad vaatavad karpi . </s> <s> Lisaks vaatavad nad veel kõrvalkarpe ka . </s> <s> Ja hulga peale kokku jõuavad siis selgushetkeni . </s> <s> Ning hetkest hetke hüppamine ongi meie olevik ja tänapäev . </s> <s> Just nimelt hüppamine , sest kui me vaatame aega väga teraselt , siis ei näe me mitte sujuvat jõge , vaid üksikuid diskreetseid punkte . </s> <s> Ning aeg hüppab punktilt punktile . </s> <s> Muidugi , me peame väga lähedalt vaatama , näiteks nii lähedalt kui need mikrotorukesed . </s> </p>
<p> <s> Siis kui me magame , ei vaata enamik neist karpi , ja kui me oleme ärevil , siis vaadatakse peaaegu poole tihedamini kasside järele . </s> <s> Lihtne , eks ole ? </s> <s> Ma vaatan välja ega näe seal ühtegi kassi . </s> <s> Kui me juba oma ehituselt oleme sellised udud , siis mismoodi saab meilt nõuda konkreetsust või selget seisukohta ? </s> <s> Samamoodi kui kassiga võib olla abikaasaga köögis . </s> <s> Või tööl . </s> <s> Ja mõne aja pärast ei ole me enam kindlad , et meil on abikaasa . </s> <s> Või kui on , siis kas ikka tööl . </s> <s> Ning kui me kontrollime ja helistame talle tööle , siis selgub , et teda ei ole seal . </s> <s> Ja kui teda seal ei ole , siis kus on see karp , kus see kass parasjagu magab . </s> <s> Armukese osas võime öelda , et kuna me ei ole teda kunagi näinud , siis võib ta olemas olla ja võib ka mitte olla . </s> <s> Kui nad sulle just voodis vahele ei jää , siis on armuke igavesti kvantseisus . </s> <s> Vaatan aknast välja . </s> <s> Kasse pole . </s> </p>
<p> <s> Hävitan külmkapi kvantseisu piima suhtes , avades külmkapi ukse ja leides , et piima ei ole . </s> </p>
<p> <s> Telefon heliseb . </s> <s> Võtan toru . </s> <s> Vana hea tuttav räägib kahe kile vahele pandud süsiteradele , need muudavad oma asukohta ja seeläbi kogu söeterade takistust , see kantakse mööda vasktraate juhtmerõngani , mis hakkab siis vastavalt võnkuma ning ma kuulen oma vana tuttava häält . </s> <s> Tal juhuslikult vaba päev ja et peaks minema ringi tuulama ning päeva parajaks tegema . </s> <s> Juhuslikult ei ole tal kunagi vaba päeva ja päevad on tal niigi parajad , järelikult on tal midagi valesti . </s> <s> Vaatan aknast välja ja nõustun . </s> <s> Ta on poole tunni pärast ees . </s> </p>
<p> <s> Pärast mõningast ringisõitmist linnas võtame suuna linna ääres asuvatele tuhamägedele . </s> <s> Need on oma suuruse pärast juba vaatamisväärsused . </s> </p>
<p> <s> Jätame auto mäe jalamile ning ronime mööda linttraktori jäetud roopaid ülespoole . </s> <s> Tuul võtab meie jalge poolt üleskeeratud tolmu kaasa ja viib selle eemale . </s> <s> Mõtleks , mis tunne võib olla tolmuterake . </s> <s> Lamad , ehk isegi aastaid , teiste endasuguste kõrval . </s> <s> Räägite oma tolmujutte ja loete pilvi . </s> <s> Ühel heal päeval tulevad suured , vajutavad mõned veel sügavamale kokku , mõned üksikud tõstavad õhku ja annavad neile hoo . </s> <s> Siis tuleb tuul , päästja , edasiviija . </s> <s> Lehvitad veel teistele tolmuteradele ja lendad eemale . </s> <s> Mahajääjail on alati raskem — ikka needsamad tolmud ümberringi , vana kaader , vahelduvad aastaajad , lugematud pilved . </s> <s> Mitte midagi uut ja nüüd korraga veel midagi vähem . </s> <s> Minejal on kergem . </s> <s> Uus ümbrus , laiem silmaring , uued tolmuterad uues kohas . </s> </p>
<p> <s> Meie aga astume tipu poole . </s> <s> Üleval selgub , et ei olegi tippu , on vaid suur platoo , mille linttraktor on edasi-tagasi sõites ja tolmu põrmu tallates tekitanud . </s> <s> Tolmuterad eriti tihedalt üksteise vastas . </s> <s> Ma ütleks isegi , et intiimsesse lähedusse lükatud . </s> <s> Traktorist vaevalt sellele mõtles . </s> <s> Või siis mõtles . </s> <s> Miks ei võiks olemas olla meest , kes on õnnelik tolmu üle ja selle üle , et saab iga päev tolmuterasid üksteisele lähemale lükata . </s> <s> Tolmuterad nagu rõõmurullid . </s> <s> Terve mäetäis rõõmu . </s> <s> Ja miks ei võiks olemas olla meest , kes ehitab lennukit , et olla nagu need lendu tõstetud tolmuterad . </s> </p>
<p> <s> Mulle meenus mu unenägu . </s> <s> Kas jumalad käivad ka niimoodi mööda elude välju ? </s> <s> Astuvad pikal rahulikul sammul , elutuul puhub pärisuunas , saatused saavad muudetud . </s> <s> Terve mäetäis elusid ja saatuseid . </s> <s> Mõned jõuavad tippu . </s> <s> Aga ainult selle hinnaga , et enamus on aluseks . </s> <s> Tõmbad kedagi kaasa , tekib sinna kohta auk ja keegi vajub asemele . </s> <s> Siis tuleb börsikrahh , see tähendab vihm . </s> <s> Ma mõtlesin vihma . </s> <s> Mehed seisavad ja lasevad piiskadel langeda . </s> <s> Esimesed piisad imetakse kiiresti tolmu , mõned piisad saavad endale tolmuse kesta ja veerevad mõni aeg mööda kallakut allapoole , kuni silmist kaovad . </s> <s> Tolm saab märjaks , maa muutub mudaks . </s> <s> Vaatame vana tuttavaga teineteisele otsa ja naerame vihmas . </s> <s> Ma ei tea , et ta mõtles , et mägi võiks olla kõrgem kui pilved , siis me poleks märjaks saanud , ja et ta jättis auto katuseluugi lahti ning vihm sajab arvatavasti sisse ja kastab märjaks paberi , mille ta tüdruk oli talle täna jätnud ja milles oli kirjas , et ta jätab ta maha . </s> <s> Ja et see kiri oli kirjutatud tindiga ja kui see saab märjaks , siis muutub see loetamatuks , ja kuigi sõnum jääb , muutub see sõnadest sümboliks ja lakkab olemast nii valus . </s> <s> Sõnad teevad haiget , arusaamine annab halastust . </s> <s> See äratundmise kergus võttis veidi valust ja vihm paitas lohutuseks pead , ja see oli nii kerge tunne ning näed , ka mu tuttav naeratab mulle . </s> </p>
<p> <s> Ma naeratasin talle vastu ja me puhkesime naerma . </s> <s> Naer kandus üle mäe , vihm kallas üle meie , päike paistis pealpool vihma ja meie naerus oli päike . </s> <s> See oli väga vabastav päev . </s> </p>
<p> <s> Alla autosse jõudes olid istmed parajalt märjad ja istmete vahel oli tindisegune paberileht , mille mu tuttav kokku kägardas ja aknast välja viskas , heitmata sinna pilku . </s> <s> See on hea mõte visata asju minema ilma neid vaatamata . </s> <s> Äkki tuleb muidu veel midagi meelde ning ei viskagi ära . </s> <s> See oli õnneks tema asi . </s> <s> Ma veel ütlesin , et mis sa loodust reostad , aga ta ütles , et see on paber , looduslik materjal ning kõduneb kenasti , saab kiirelt looduse osaks . </s> <s> Loodus ei muuda ajalugu , sest loodusel ei ole ajalugu . </s> <s> Meil on ja meie muudame . </s> <s> Tema muutis minu oma , et mind kaasa kutsus , ja mina muutsin tema oma , naeratades talle õigel hetkel . </s> </p>
<p> <s> Lennumasina ehitamisest ei tulnud täna midagi välja . </s> <s> Ma olin hetkeks vaba oma tahtmisest ja igatsusest lennata ning ma võtsin vaba päeva oma unistustest ja kutsusin ennast külla oma sõbrannale , kellega oli välja kujunenud selline iselaadne usalduslik suhe . </s> <s> See on vastastikune vaikiv valmidus . </s> <s> Me ei suhtle intiimtasandil , selle me jätame vaikides ja sõnadevahelistes pausides välja . </s> <s> Jäin tema juurde ööseks . </s> <s> Me lamasime koos teki all , näod teineteise poole ja hästi ligistikku , ning rääkisime , millega me viimasel ajal oleme hakkama saanud . </s> <s> Tal oli meeles mu plaan lennukit ehitada ja ta mäletas , et ma olin lahku läinud , ja ta mäletas üldse kõike , mida ma talle rääkinud olin . </s> <s> Ja ka seda , mida mulle tundus , et ma pole talle rääkinud . </s> <s> Mul ei olnud tema kohta midagi meeles peale selle , et ta oli vististi töökohta vahetanud ning töötas nüüd juhi abina . </s> <s> Aitab igapäevaselt rooli hoida ehk . </s> <s> Eelmises töökohas oli ülemus talle kuldsõrmuse kinkinud ning tüdruk oli esitanud järgmisel päeval lahkumisavalduse . </s> <s> Tema jaoks ei olnud töö ja eraelu segiajamist , eriti veel mehega , kellel oli naine ja selle naisega kaks last . </s> <s> Ning ta ei viitsinud oma aega raisata madala enesekindlusega mehe peale , kes selleks et läheneda peab endalt tähelepanu kuldesemetega eemale viima , et siis kobamisi ahistada . </s> <s> Pärast töölt äratulemist tegi ta endale kuuma vanni , et mõtteid koguda ja maha rahuneda , et mitte ülemuse naisele helistada ja öelda , et ta peaks oma mehele loengu pidama hetkenõrkustest ja sellest , kuidas neist hoiduda . </s> <s> Sõrmust ta tagasi ei andnud , see oli tasu õpetuse eest , mille mees sai . </s> <s> Vaikimise kuld . </s> </p>
<p> <s> Kulla kohta teadsin ma nii palju , et see on kallis metall ning meeldib tüdrukutele väga . </s> <s> Kindlasti on väga romantiline kinkida kullast ehteid . </s> <s> Veel romantilisem on kinkides rääkida , kuidas kuld tekib ja milline on kulla päritolu . </s> <s> Kuld keedetakse valmis tähtedes . </s> <s> Suured gaasipilved kogunevad gravitatsiooni mõjul kokku . </s> <s> Kokku tõmbudes suureneb rõhk ning tõuseb temperatuur . </s> <s> Mõne aja pärast on rõhk ja temperatuur nii kõrged , et see tomp süttib ning saab täheks . </s> <s> Tähe sees tekivad juba raskemad elemendid , metallid , teiste seas ka kuld . </s> <s> Täht elab miljoneid aastaid oma elu ja põleb , kuni kütus otsa saab . </s> <s> Aga kuna sisemine rõhk on suur ja väljastpoolt pole enam midagi seda tasakaalustamas , täht plahvatab ning paiskab end maailmaruumi tükkidena laiali . </s> <s> Need tükid leiavad tee planeetidele või on isegi planeetide sünni juures , ning nii jõuab kuld meieni . </s> <s> Iga gramm on pärit tähtedelt . </s> <s> Iga sõrmuse materjal on valmis keedetud tähekatlas . </s> </p>
<p> <s> Seda ta ei teadnud ning oli väga üllatunud . </s> <s> Ehk oleks ta töölt lahkumise suhtes mitte nii kategooriline olnud , kui ülemus oleks talle seda kõike rääkinud . </s> <s> Aga ilmselt siiski . </s> <s> Hetkeromantika ei asenda aastaid usaldust . </s> </p>
<p> <s> Siis tekkis jälle see kõikehõlmav paus , kus me kuulasime teineteise hingamist ja omaenda mõtteid . </s> <s> Õnneks oli meil mõlemal parajalt uni ning me jäime selles pausis magama . </s> <s> Või nii meile vähemalt tundus . </s> <s> Meie alateadvused aga alles siis ärkasid . </s> <s> Me rääkisime oma mõtetes edasi . </s> <s> Magades on aju samamoodi töös kui ärkvel olles , selle vahega , et meie teadvus ei sega alateadvust pidevalt ning laseb sellel kõnelda ja kuulata . </s> </p>
<p> <s> Sest kui inimesega suhelda , päevast päeva , siis ta ei saa ikkagi sulle nii lähedaseks kui inimene , kelle kõrval sa magad . </s> <s> Kas see on hommikune unehõnguline ärkamine või öösel magades tajuta tunne , et keegi on kõrval , ma ei tea . </s> <s> Aga järgmisel hommikul ei olnud me enam vaikivad oma pausides , need kandsid sõnumit , mida me kehad olid öösel vahetanud . </s> <s> Nimelt ei teadnud me kumbki , et keset ööd oli tema käsi puutunud vastu mind , ma olin ta kaissu võtnud ning tundnud , kui armas ta on . </s> <s> Ta käed libisesid ümber minu , ta tahtis mind , tema keha tahtis minu keha , tema aju jagas käsklusi tema kehale , et mulle lähemale liikuda . </s> <s> Ma võtsin ta tugevasti kaissu ja tundsin igatsust ta järele ning ütlesin , et ta on armas . </s> <s> Kallistasin teda veel veidi ning lasin ta õrnalt lahti ning magasin edasi . </s> <s> Ma ärkasin korraks selle peale , et patja kohendada . </s> <s> Tema oli korraks ärganud sellest , et oli mind puudutanud , ning jäi siis uuesti magama . </s> <s> Me kumbki ei mäletanud , et me olime kallistanud , me kumbki ei teadnud , kui väga me teineteist tahame . </s> </p>
<p> <s> Ma ärkasin kohvilõhna peale . </s> <s> On olemas igasuguseid ärkamisi . </s> <s> Toredaid ja karedaid , nagu näiteks äratuskella peale , kus vedrumehhanism taob väikest metallhaamrikest vastu plekkpoolkerasid , ning see tirin toob meid unest reaalsusesse , kust me tahaksime põgeneda , sest see haamrike teeb põrgulärmi , aga me ei saa , sest me peame ärkama . </s> </p>
<p> <s> Kohvilõhna peale ärkamine on üks magusamaid . </s> <s> Veel magusam on ärgata seksi peale , aga kohvi peale ärkamine on kohe üks magususelt järgmisi . </s> <s> Võib-olla on magusam ärgata selle peale , et lüüakse vahukooretort näkku , aga ma ei usu eriti . </s> <s> Ma ei taha ärgata nii , et ma kleepun vahukoorest . </s> <s> Kohv oli koorega , mis tegi ta eriti mõnusaks . </s> <s> Tühja kõhu peale ei ole mõtet musta kohvi juua . </s> <s> Tekitab maohaavu ja paneb käed värisema . </s> <s> Kumbki ei ole eriti popp asi . </s> <s> Tegin silmad lahti ning naeratasin oma esimest naeratust . </s> <s> Kuigi hommikuti on suu paks ja nägu ei taha alluda korraldustele , tuleb naeratus alati välja , sest see on loomulik . </s> <s> Loomulikud asjad ei ole teadlikult tehtud , kuigi me neid tajume õnneks ikka . </s> <s> Tõstsin end voodis istukile ning võtsin vastu tassi kuuma kohviga , mis mulle ulatati . </s> </p>
<p> <s> Nagu oleks mao antud õuna naiselt mehele edasi ulatatud . </s> <s> Me harjume hommikuse kohviga ära , eriti mina . </s> <s> Mulle meeldib kohvi juua . </s> <s> Ma teen ise väga head kohvi ja hea on nautida midagi ergutavat ja mõnusat ning isetehtut . </s> <s> Sama hea on nautida kellegi teise poolt tehtud head kohvi . </s> <s> Hõrk aroom , tugev maitse ja magus järelmaitse on kõik , mida üks ärkav mees võib hommikust tahta . </s> <s> Naine vaatas , kuidas mees jõi lonkshaaval tassi poolenisti tühjaks . </s> </p>
<p> <s> See oli esimene tassitäis tasside täitest , mida ma tema juures hommikuti jõin . </s> </p>
<p> <s> Ma tulin tema juurde ka järgmisel õhtul . </s> <s> Ma olin päev otsa rahmeldanud garaažis lennuki kallal , tõstes mootorit keresse , et paika panna võimalikud kinnituskohad ja tugevdused . </s> <s> Need pidi varakult ära kaardistama ja planeerima , sest need on kõige põhilisemad konstruktsiooniosad . </s> <s> Kui juba tiivad küljes , siis pole enam võimalik mootori asendit muuta . </s> <s> Samuti on keeruline panna lisatugevdusi olemasolevasse võrestikku . </s> <s> See on nagu pooliku suhte lappimine — jääb püsima , aga armid jäävad . </s> <s> Ja kui armastuses vana arm ei roosteta , siis lennunduses , ma arvan , vanad armid roostetavad ja lipp lipi peal ja lapp lapi peal tähendab rumalusest tingitud õnnetust . </s> </p>
<p> <s> Ma tulin tema juurde ka järgmisel õhtul , sest mulle meeldis ärgata ta kõrval ning juua hommikul tema tehtud kohvi . </s> <s> Tal oli imeline oskus ärgata ilma äratuskellata , ilma nende haamrite ja taldrikutega asjanduseta , ning libistada ennast voodist välja nii , et ma ei ärganud . </s> <s> Vahel ma ärkasin korraks selle peale , et voodi oli tühi . </s> <s> Siis ma libistasin käed laiali tema poolele , surusin oma näo ta patja , mis oli tema und täis , haukasin sealt paraja tüki ning magasin ta unelõhnas edasi , kuni ta tuli hommikuse kohviga , mis mind üles ajas . </s> </p>
<p> <s> Ma ööbisin tema pool järgmised kaks kuud . </s> <s> Ta tegi korduvalt ettepaneku , et ta teeb mulle teise võtme , et äkki tahan ma vahel varem koju tulla , aga mind hirmutas sidusus , sest ma teadsin , et ma olin ju lõpetanud eelmise suhte just lennuki pärast . </s> <s> Ma ei saanud ehitada kahte lennukit korraga , ühte garaažis ja teist temaga . </s> <s> Mul ei ole praegu südant , mida jagada . </s> <s> Ma usun , et suhe on selleks , et mõlemad kui kaksiktähed tiirleksid ümber ühise raskuskeskme ehk elu . </s> <s> Minu elu oli sel ajaperioodil elatud kaheks . </s> <s> Mu unistused , minu unistused , olid minu , minu esimene elu . </s> <s> Kõik väljaspool seda oli minu teine elu . </s> </p>
<p> <s> Imelik , et inimesed oskavad oma elu üldse lõikudeks ja osadeks jagada . </s> <s> Nagu tordi . </s> <s> See tükk mulle , see sulle . </s> <s> Pigem on meie elu nagu kissellipott . </s> <s> Kulbiga tõstame kõigile . </s> <s> Ja mida rohkem tõstame , seda vähem jääb potti , ehk endale . </s> <s> Endale on see kvaliteetaeg , mis me veedame unistades , mõeldes , aknast väljavaatamises , tehes asju , mida me tõesti teha tahame . </s> <s> Mina olin oma poti lennukisse tühjaks kallanud . </s> <s> See oli minu aeg . </s> <s> Ja teistele paistsin ma seetõttu tühja potina . </s> <s> Kõmisev ja läikiv elu . </s> </p>
<p> <s> Ma arvan , et see tuttav tüdruk ootas , kuni mul saab küllalt sellest vineerisaagimisest ja vormidest ja mudeliehitusest ja mootori putitamisest . </s> <s> Et kord saabub päev , kus ma enam ei viitsi garaaži minna . </s> <s> Päev , kus lennumasin muutub number kaheks ja isiklik elu muutub number üheks . </s> <s> Ja oma öiste kallistustega , mida me kumbki ei mäleta , ning kohvisoojase ärkamisega on ta mulle lähedaseks saanud . </s> <s> Ma tean , ma tean , naine . </s> <s> Osa minust tahab samamoodi olla hea mees ja armastav abikaasa ning truu kaaslane eluteel . </s> <s> Aga praegu , praegu ei ole antud aega selle jaoks . </s> <s> Praegu olen ma kinni oma unistustes , sest need on minu unistused . </s> <s> See on kõik , mis mul on jäänud veel peale vahel harva käiva peavalu . </s> <s> Need peavalud käivad hästi harva ja kestavad väga lühikest aega , aga nende jooksul suudan ma alati eksistentsialismi kalduda , arutleda selle üle , mis juhtuks , kui mu pea plahvataks , kui mu aju ütleks , et ta enam ei kannata seda valu ning lülitaks end mõneks hetkeks välja . </s> <s> Neil hetkedel ei jaksa isegi vaadata enda ümber . </s> <s> Pea tundub katsudes olema hell ning habras . </s> <s> Vahel aitab , kui ma tõusen turiseisu või lausa pea peale . </s> <s> See tõusmine iseenesest on väga valus . </s> <s> Tunne on , nagu tahaks aju pealuust välja tungida , süda peksab verd veel juurde , ning ma lausa tajun , kuidas kolp ragiseb . </s> <s> Ma pean mingi pool minutit pea peal seistes vastu . </s> <s> Siis lasen end aeglaselt alla ning laman paar minutit . </s> <s> Mälestus valust tuikab veel peas , aga valu ise on kadunud . </s> <s> Mitte alati , aga enamasti see töötab . </s> <s> Selle õpetas mulle üks klassivend , keda vaevasid migreenihood . </s> </p>
<p> <s> Ja ma ei kavatse , vähemalt praegu , oma unistusi jätta . </s> <s> Ka minu aeg tiksub ning mul on konstitutsiooniline õigus suurele osale oma ajast . </s> <s> Aga veel sellest migreenihoogude all kannatavast klassivennast . </s> <s> See situatsioon , kus sa istud inimese vastas ja sa näed ja sa tajud , et tal on kohutavalt valus , on õudne . </s> <s> Sa ei saa mitte midagi teha , et tal valu üle läheks . </s> <s> Me proovisime sooja ja külma dušši , massaaži , pea peal seisu , külma piima , sooja teed , kuuma kohvi — mõnikord mõni asi neist aitas , enamikel juhtudel ei aidanud miski . </s> <s> Inimesel võiks olla lisaks olemasolevatele tajudele veel valujagamisvõime . </s> <s> Mitte ainult sõbrad ei saaks sellest kasu , vaid maailm muutuks ilmselt tervenisti paremaks . </s> <s> Mis saaks kurjast diktaatorist , kui vaevlevad inimesed oma valu talle saadaks ? </s> <s> Keerduks kringliks ja sureks ilmselt ära . </s> </p>
<p> <s> Läbi mu klassivenna valu saime me päris headeks tuttavateks . </s> <s> Rääkimine ei teinud valu , nii et meil oli aega pikalt rahulikult istuda või vedeleda ning vestelda . </s> <s> Tema huvi oli fotograafia . </s> <s> Ta tahtis pildistada ettekujutusi , nägemusi ja inimeste lootusi . </s> <s> Ta püüdis fotole saada tundeid . </s> <s> See oli kindlasti sama keerukas kui minu püüd lennata . </s> <s> Ta käis palju ringi , fotoaparaat taskus valmis , ning uuris inimesi . </s> <s> Enamikel juhtudel jäi pildile see , mida ta nägi , ja mitte rohkem . </s> <s> Kui ta neid pilte teistele näitas , nägid nemadki hetke tema nägemisest . </s> <s> Kaadrist väljaspool polnud midagi . </s> <s> Ilus taust võis olla pilt ja kena ettekandja statist . </s> <s> Kusagil hüüdis keegi " stopp " ning kõik jäid liikumatuks . </s> <s> Välgust sähvatas ere valgus , tuues esile kõik tumedamad kohad tegelaste nägudel , siis see kustus , filmilint oli jõudnud piisavalt haarata footoneid , katik sulgus , lint keriti automaatselt edasi . </s> <s> On meie õnn , et filmilint näeb maailma peaaegu nii nagu meie . </s> <s> Mõtleks , kui ta ajaks punase ja sinise värvi segamini ? </s> <s> Või näeks kõiki punaste ninadega ? </s> <s> Või suurte kõrvadega . </s> <s> Pilti tehes oleme me kõik tegelenud aja külmutamisega . </s> <s> Me käime üksteisel külas ja siis , kui teevesi kuumeneb ja meie jutud on lõppenud tegelikult terega , vaatame me koos neid hetki , mida peeti tarvilikuks jäädvustada . </s> <s> Mul on endast palju pilte . </s> <s> Mulle meeldis pildile jääda ning nii ema kui ka isa olid alati valmis oma ainsast sõnumi edasikandjast pilti tegema . </s> <s> Mõned pildid on lausa sellised , et mõtled , miks selle üldse pidi tegema , selles hetkes ei olnud midagi . </s> <s> Osad pildid on tähtsamad , sest just siis juhtus midagi . </s> <s> Sain aasta vanemaks , sain jõulukingi , kiskusin naabrimehel jõulumütsi peast , panin tädile knopka istumise alla ja ta sai mu kätte , tõreles minuga ja ma hakkan just nutma puhkema , jooksen esimest korda merre , astun esimest korda esimesse klassi , mängin koolietenduses porgandit , istun klassis tüdruku kõrval , mängin naabripoisiga liivakastis , loen puldist luuletust , ja sajad teised momendid . </s> <s> Kindlasti on neid endal hea kunagi tulevikus vaadata . </s> <s> Samas ka nii kurb . </s> <s> See olin mina . </s> <s> Siis olen ma vana mina . </s> <s> Praegu , just praegu on hea vaadata ette ja taha . </s> <s> Nagu oleks see laps ja see rauk üks inimene ja mina teine . </s> <s> Ning ma mõistan neid mõlemaid väga hästi . </s> <s> Miks laps tahab suureks ja vana tahab nooreks . </s> <s> Mul on need mõlemad . </s> </p>
<p> <s> Me joome vaikides kohvi ja ma ei tea , et ta ei tahagi mind endale . </s> <s> Ta leiab lihtsalt , et üksi on igav olla ja et minu kõrval on hea magada , sest ma ei aja talle käsi külge , lõpuks ometi üks tõeline meessõber , kes on tõesti sõber ning ei mõtle sellele , kuidas ta pükstesse ronida . </s> <s> Ta ei mäleta samamoodi neid öiseid kallistusi . </s> <s> Vahel ärkab ta vaid selle peale , et ta käsi puutus korraks vastu minu kätt . </s> <s> Ta ei ole süütu . </s> <s> Ta magas esimest korda huvi pärast . </s> <s> Ta tahtis teada , mis tunne on tunda kedagi enda sees . </s> <s> See oli tema poolt hulljulge samm . </s> <s> Peab olema suur usaldus , et sa lased kedagi enda lähedale . </s> <s> Avad oma süle ning lubad kedagi enda lähedale , vastu oma kõige puutumatut paika . </s> <s> See oli samasugune tunne nagu siili käes hoida . </s> <s> Sajad pisikesed nõelad nagu nõelavad ja teevad haiget , samas ei ole see valu nii suur , et käe ära tõmbaks . </s> <s> Hinge ei rebitud , ta usaldas noormeest . </s> <s> Noormees usaldas teda . </s> <s> Noormees oli küll pettunud , et ei tulnudki nii palju verd ja et tüdruk ei karjunud nagu orav rattas , nagu puuritaks teda pooleks . </s> <s> Tüdruku silmad naersid . </s> <s> Sest ta sai teada saladuse . </s> <s> Ta sai teada , mis tunne on olla naine . </s> <s> Kuigi ta ei tundnud ennast naisena , vaid noore neiuna , oli ta ometigi selle teoga sisse pühitsetud . </s> <s> See on ordu , kust ei ole tagasiteed . </s> <s> Me jõime vaikides kohvi ja mõtlesime omi mõtteid . </s> <s> Mul jalg oli teki alt väljas ning lebas hommikuses päikeses . </s> <s> Ta vaatas mu jalga . </s> </p>
<p> <s> Ise kõlgutas ta oma jalga voodi äärel . </s> <s> See jalakõlgutamine tõi mulle meelde katse , mille keegi teadlane oli kunagi teinud kahe kellaga . </s> <s> Nimelt , kui võtta kaks samasugust pendliga kella ja panna nad kõrvuti käima sünkroonis , siis mõne aja pärast lähevad nad rütmist välja , kuni selle hetkeni , et pendlid liiguvad vastandfaasis . </s> <s> Ehk siis kui üks pendel liigub vasakule , siis teine paremale ja vastupidi . </s> <s> Fenomen , mida ei suudeta seletada siiani . </s> <s> Sealt edasi mõtlesin ma inimestele , ehk siis tegelikult endale ja talle , et kui nad koos magavad , siis on nad nagu kellad , tiksuvad öös oma rütmi . </s> <s> Kui nad niimoodi kõrvuti magavad , hakkavad nende pendlid liikuma vastandrütmis . </s> <s> Inimesed on muidugi keerukamad ning neil ei ole pendleid . </s> <s> Või noh , teatud kehaosad võivad kõlkuda küll , aga see pole see . </s> <s> Kas siin ei peitu osa võtmest , et inimesed kasvavad kokku . </s> <s> Nad käituvad ühtemoodi ja mõtlevad samamoodi ning aja jooksul tekib neil tunne , et nad ei saa ega taha ega oska ilma teiseta . </s> <s> Sel ajal kui nad magavad , sünkroniseerivad nende ajud oma pendleid ja mõjutavad teineteise sisu . </s> <s> Ühe mälestused mõjutavad teise omi . </s> <s> Kui ühel oli põõsas ja teisel põder , siis aastate pärast on ähmaselt meeles , et põõsas ragistas põder . </s> <s> Teine mäletab , et oli põdrakujuline põõsas . </s> <s> Või midagi muud . </s> <s> Ma naeratasin endamisi ja ta naeratas mulle vastu . </s> <s> Ma ei saanud kunagi teada , mida ta mõtles tol hetkel . </s> </p>
<p> <s> Kui me võtame suure sületäie heinu ning kõnnime mööda teed , siis aja jooksul hakkab sületäis pudenema . </s> <s> Ma olin sootuks unustanud oma koorma ning polnud juba nädalaid garaažis käinud , kui õled hakkasid pudenema ning ma üha tihedamini mõtlesin lennumasina peale . </s> <s> See pole mu sihtmärk , vaid mu saatus . </s> <s> Ma pean minema . </s> </p>
<p> <s> Panin end riide ning sulgesin enda järel ukse . </s> </p>
<p> <s> Õhtul olin ma tagasi . </s> <s> Mul jäi midagi nägemata , sellepärast . </s> <s> Me läksime voodisse , milles olid värsked linad ja kohevaks klopitud padjad . </s> <s> Ma libistasin ennast linade vahele , surusin käed padja alla ning vajutasin näo patja . </s> <s> Rammestus vajutas mu keha vastu voodit ja ma tundsin , kuidas päeva paine läks riburada minust minema . </s> <s> Vahelejäänud lõuna helistas maole , kes toru vastu võttis ning korises vastuseks . </s> <s> Kuna oli juba peaaegu öö , pani ta toru ära . </s> <s> Selg vajus pikkamööda sirgeks ning hingamine vajus pinnapealsemaks ning ma hakkasin oma südamelööke kuulma . </s> <s> Tüdruk tuli paljajalu paterdades vannitoast ning enne voodisse tulekut käis vaatas aknast välja . </s> </p>
<p> <s> See oli algakord unesegasele ööle . </s> </p>
<p> <s> Kõigepealt ei tule und , sest ma tunnen , et midagi suurt on õhus . </s> <s> Miski , millele ei oska nime anda . </s> <s> Nagu lennutaks nähtamatut tuulelohet ning kohe-kohe on kohale jõudmas suur tuuleiil , mis rebib lohe su käest ja sa ei näe , kuhu ta lendab , ainult peenike nöör , mis sind sellega ühendas , viskleb tuules ning kaob kiirelt silmist . </s> <s> Sel ööl magasin ma unetükikeste kaupa , ma vaatasin pidevalt kella ja mul oli tunne , et seierid ei liigu ning numbrid vahetavad omavahel kohti . </s> <s> Sest alles oli pool kolm öösel ja nüüd on veerand kaks ja nüüd on täpselt kolm . </s> <s> Väljas ei lähe valgemaks , vaid vilgub kogu aeg , tuul tahab aknaid eest ära viia ja kuu tiirutab ühe koha peal täpselt mulle silma . </s> <s> Tüdruk magab see-eest õndsa und , vahel taban ta laugude all kiireid silmaliikumisi , ta näeb und . </s> <s> Ma näen und ilmsi , sest mu silmad vilavad samamoodi edasi-tagasi . </s> <s> Ma otsin , kus on mu uni . </s> <s> Siis on jälle hetk , kus ma midagi ei mäleta , vaatan kella , seierid luusivad sihitult ringi ning ma võin vanduda , et ma vaatasin mingi hetk pingsalt ning sekundiseier tegi sammu tagasi . </s> <s> Lohistasin end kööki , et midagi juua . </s> <s> Avasin külmkapi ukse ja valgus lõi mulle uimastavalt näkku , nagu oleksin superstaar laval ning prožektorid jälgivad mind . </s> <s> Teistest eristus selgeks ploomimahl . </s> </p>
<p> <s> Külm-karge viljasegu ronis jaheda jutina mu sees allapoole . </s> <s> Ma jõin ahnelt vähemalt poole pakist . </s> <s> Vaatasin köögis veidi ringi ja viivitasin voodisseminekuga , et lasta mahlal allapoole loksuda . </s> <s> Elektripliidi kõrval kapi peal oli veekeetja . </s> <s> Selle kõrval presskann ning kinnine kohvipakk . </s> <s> Need on materjalid hommikuks . </s> <s> Nendega teeb ta hommikuimet . </s> <s> Naeratasin endamisi meenutades ning läksin vaikselt tagasi magamistuppa , unedroomile , lootuses kiiresti magama jääda . </s> <s> Ploomimehu trallis kõhus ringi ning mul oli tunne , et ma olin pool pakki liiga palju mahla joonud . </s> <s> Aga ploomimahl on nagu seks või nagu pähklid või kartulikrõpsud — sa pead minema lõpuni ega saa enne rahu . </s> </p>
<p> <s> Lamasin voodis ja ootasin und . </s> <s> Parema käe biitseps tõmbles . </s> <s> Vasak silm hakkas ka korraks tõmblema . </s> <s> Mõtted tõmblesid peas ringi . </s> <s> Kui kohe und ei tule , si ... </s> </p>
<p> <s> ... n juba 6 , aga selline tunne on , et pole sekundi ... </s> </p>
<p> <s> ... nina on ka kinni ... </s> </p>
<p> <s> Kui parema külje peal lamada , siis läheb vasak ninasõõre lahti . </s> <s> Ma ärkan selle peale , et kohvilõhn võtab mul ninast kinni ning puhub sinna kofeiiniseguse " hallllooooo " . </s> </p>
<p> <s> Me ei rääkinud sõnagi , aga ta näost oli näha , et ta näeb mu näost , et ma näen ta näost , ja tõepoolest , mida mul oligi öelda . </s> <s> Vaatasin aknast välja ning ma ei näinud ühtegi kassi . </s> <s> Seal oleks võinud olla üks päästev kass , kes oleks käinud kahe jala peal ja löönud trummi , ning ma oleksin saanud olematu jutu mujale viia , aga seal ei olnud . </s> <s> See oli mu elu kõige raskem vaikus . </s> <s> See teeb haiget , kui sa näed teise silmis kirge kustumas . </s> <s> See , kui ise lakkad tundmast , ei olegi nii hull . </s> <s> Asjad toimuvad märkamatult ja sujuvalt . </s> <s> Kuid teise silmis loobumist näha on valus . </s> <s> Ta muutub inimeseks enne sind . </s> <s> Ta muutus selleks , kes ta oli enne minu tundmist . </s> <s> Me ei saa enam hommikuti koos kohvi juua , sest oma tahtmatuse ja suutmatusega tulevikku toredamaks teha tapsin ma temas selle tunde . </s> <s> Nüüd olin ma selle tapmise tumm tunnistaja . </s> <s> Tumm , sest mul polnud mu sõnu . </s> <s> Mu sõnad olid mu mõtetes ja need olid vaid mu mõtted . </s> <s> Milleks teha veel mõtetest sõnu , kui sõnade tegemisel kulub mõte ära ning jäävad vaid paljad sõnad , aga need ei tähenda midagi sellele tüdrukule . </s> </p>
<p> <s> Kas see on bioloogiline kell , mida mehed nagu mina kardavad ? </s> <s> Lamavad naise kõrval ja alateadlikult kuulevad kõrvallamavalt : tikk-takk . </s> <s> Mõtled omi mõtteid , mis homme tööl teha ja kuidas — tikk-takk — no mida , ja et peaks minema meestega järgmisel nädalal kalale — tikk-takk — oeh , ja pesumajast läbi enne kojutulekud — tikk-takk — no ei ole võimalik mõelda ega elada , kui teine kõrval tiksub . </s> <s> Ning see tiksumine tähendab vaid ühte asja — ole mees ! </s> <s> Mitte isa ei käsita olla , vaid mees . </s> <s> Naine ei pruugi tingimata last tahta , biokell ei ole alati titetahtmine . </s> <s> Kell näitab aega . </s> <s> Aeg saab meil kõigil ümber . </s> <s> Ma imestan , et meestel sellist kella ei ole . </s> <s> Aga kui oleks , heliseks see vahetpidamata , sest mehel on siin maailmas palju teha . </s> </p>
<p> <s> Kuu , maksimum , enne , mitte rohkem </s> </p>
<p> <s> Avasin garaažiukse ning ninna lõi kopituse lõhn . </s> <s> Talv oli möödas , lumi oli sulanud , voolanud garaažiukse alt sisse ja sinna põrandale vedelema jäänud . </s> <s> Jätsin uksed veidi paokile , et ruum tuulduks , aga mitte päris lahti , et möödujad ei näeks lennuk keret ning ei hakkaks liikuma kuulujutud , et seal linnaäärsetes garaažides on üks imelik noormees , kes jah , igatahes niipalju kui mu tuttav nägi , et seal oli miskine imelik asjandus tal kokku klopsitud . </s> </p>
<p> <s> Kujutage ette , et väike poiss , tulevane silmapaistev teadlane , oleks tulnud ema juurde ning öelnud , et emme , ma siin mõtlesin , kuidas need paralleelsed universumid ikka saavad eksisteerida , ja leidsin , et need vanad valemid ei ole päris täpsed . </s> <s> Emme oleks lapsel hellalt pead paitanud ning talle palderjani andnud , et too maha rahuneks . </s> <s> Pärast oleks lapsel aadrit lastud , et , isverike , need pahad vaimud temast välja saada . </s> <s> Laps oleks nii ära hirmutatud , et suunduks hoopis psühholoogiat õppima . </s> <s> Seal ei edeneks tal aga mitte , sest ta ise on märgitud . </s> </p>
<p> <s> Mind on alati lummanud distsipliinid , kus inimene püüab mõista enda ehitust ja käitumist . </s> <s> Paljud õpetatud pead seisavad ühe lahtilõigatud , mitte nii õpetatud inimese keha ümber ning arutavad . </s> <s> Või uurib inimene mikroskoobi all mingeid rakke . </s> <s> Või neidsamu kvantseise . </s> <s> Nagu väike laps nokiks näpuga oma naba ning arutleks — ooo , kas tõesti on see minu keskpunkt , hmm , aga mis edasi , mis paneb mind mõtlema , et see on minu keskpunkt , kas naba teab , mis ta on ? </s> </p>
<p> <s> Ma püüdsin keskenduda tööle , mootor vajas puhastamist , tugevdused kinnitamist ning terve lennumasina kere tuli viia niikaugele , et saaks ta mingi värvi alla ning saaks hakata tiibu viimistlema . </s> <s> Hetkedel , kus mu käed olid täis rutiinset tööd , mõtlesin ma tüdrukule kõrvalkorteris , kellega ma olin paar kuud tagasi juhuslikult tuttavaks saanud ja kelle ukse taga ma ka ühel öösel kuulamas olin käinud . </s> <s> Ta oli eriline tüdruk . </s> <s> Ma võisin öelda seda tegelikult iga tüdruku kohta , keda ma kohanud olin . </s> <s> Nad kõik olid erilised , nagu kõik inimesed on erilised . </s> <s> Kaugelt vaadates võivad nad tunduda käituvat ühtemoodi , näiteks suurkontsertide ajal , kui hulk rahvast karjub , kisendab , kitkub karvu . </s> <s> Ma vaatan neid alati kaugelt ja püüan mõista , mis tekitab neis selle kollektiivse küünarnukk-ribide-vahel-tunde . </s> <s> Sest igaüks neist eraldi ei talu mingeid küünarnukke . </s> <s> Aga kui lavale astub mõni kollektiivist eemalolnu , kelle kohta ometigi on kaugelt pidevalt uudised kuulda , siis mass hullub . </s> <s> Nagu Jeesuse tagasitulek . </s> <s> Kui ma ehitaksin oma lennumasinat teisel pool maakera ning siinpool oleks pidevalt katkendlikke uudiseid , kuidas mul läheb ja kuidas ma elan , siis oleks ma ilmatuma visionäär ja igati lugupeetud inimene . </s> <s> Kõmu jõuaks ka sinna teisele poole maakera ning mind lastaks hullumajast jälle välja ehitama , ning lehed kirjutaks veel kord kuivõrd imelist asja ma projekteerin . </s> </p>
<p> <s> Lükkasin lennumasina kere koos alusega seina äärde , et teha põrandale ruumi , kus ma plaanisin hakata lennuki tiibu ehitama . </s> <s> Kere on lihtne . </s> <s> Mootor on veel lihtsam . </s> <s> Tiivad on keerulised . </s> <s> Väga . </s> </p>
<p> <s> Nad peavad suutma tõsta tervet lennumasinat , mootorit ja lendurit , ehk siis mind . </s> <s> Kui miski on võtmeosa , siis just tiivad . </s> <s> Mootor põriseb ka auto sees kenasti , kere on ka autol kena , aga vahe , kas sa sõidad või lendad , on tiibades . </s> </p>
<p> <s> Kuidas ma selle tüdrukuga tuttavaks saaks ? </s> <s> Ligineks klaver-põõsas-trikiga , et tere ma olen su naaber , ega sul ei ole klaasi vett , tead sa tundud nii armas tüdruk olema , ega sa kinno ei taha minna , ega sul soola ei juhtu olema , mul on otsas ? </s> </p>
<p> <s> Nagu müügiõpetused ütlevad , esimesed 30 sekundit on kõik , mis sulle antakse . </s> <s> Selle aja jooksul pead sa jätma endast positiivse mulje . </s> <s> See on aeg ennast müüa ja usutavalt müüa . </s> <s> Labane , et laskutakse tootetasandile . </s> <s> Käitumisõpikud , need mõned , mida ma olen lugenud , ei maini poole sõnagagi seda müügiaega . </s> <s> Pigem rõhutakse stabiilsusele . </s> <s> Ilu igas liigutuses . </s> <s> Pükste kergitamine istudes ei pidavat hea märk olema . </s> <s> Et nagu kooner või nii . </s> <s> Või oli see kergatsite peatükis ? </s> <s> Ei mäleta . </s> </p>
<p> <s> Mõõdan vineerist välja tiivad ning märgin lõikamisjooned . </s> <s> Tasapinnaliselt jätavad nad veidi kohmaka mulje , aga tuleb arvestada , et need pinnad painutatakse nii , et ristlõikes on nad nagu allavajunud sabaga tilgad . </s> <s> Kes usub , et tilgakujuline kast tõuseb lendu ? </s> </p>
<p> <s> Julgus on rasvane hunt , nagu ütleb vanasõna . </s> <s> Ja hundi rind on karvane . </s> <s> Minu rind ei ole küll karvane , aga ma lähen homme , pärast seda , kui olen tiibade osad välja saaginud ning sõrestiku valmis ehitanud ning kokku liiminud , lasen uksekella ning kutsun ta välja . </s> <s> Ütlen talle täpselt seda , mida mõtlen , ning kutsun ta välja . </s> <s> Kaotada pole midagi . </s> <s> Peale kõige muidugi . </s> <s> Kaotada on kõik . </s> <s> Keegi ei taha olla eemaletõugatud . </s> <s> Küsimuses " kas ma olen piisavalt hea su jaoks " on peidus terve maailm . </s> <s> Sõnastus on muidugi vaba ning igaüks küsib isemoodi " kas sa tuleksid minuga kinno ? " või " mis sa täna õhtul teed ? " . </s> <s> Me astume alasti teise inimese ukse taha , laseme kella , ja siis sõltub kõik juba teisest inimesest , kas ta laseb meid sisse või paterdame paljajalu oma koju tagasi . </s> <s> Ning kui ta laseb sisse , siis alustame me oma uut elu . </s> <s> See on ajaarvamise algus . </s> <s> Kõike uut seostame temaga , kõik vana oli enne teda . </s> <s> Soolatoos ei ole enam soola toos , vaid ese . </s> <s> Soola lisamine käib nüüd nii , et ta võtab toosi , vaatab oma praadi , vaatab minu praadi , näeb , et ma vaatan teda , kallutab pea natuke viltu , naeratab , vaatab soolatopsi ja siis raputab oma praele parajalt . </s> <s> Valged kristallid lendavad vastu kartuleid ja koorekastet , osad ka salatile . </s> <s> Kastmesse kaovad nad kiiresti ära ning lahustuvad , kartulitele ning salatile jäävad nad pärlendama . </s> <s> Ma näen , kuidas ta vajutab kahvliga kartuli pooleks , torkab neli haru külma terast poolde kartulisse ning pistab selle siis tervenisti suhu . </s> <s> Soolatükid kukuvad keelele ning tüdruku nägu läheb natuke krimpsu . </s> <s> Natuke liiga palju soola sai ! </s> </p>
<p> <s> Saen ükshaaval vineerist liiste välja . </s> <s> Kui käsi väga krampi kisub , istun , selg vastu seina , ning imetlen oma kätetööd . </s> <s> Kõrvalgaraažis on ka terve päev käinud kõva kopsimine . </s> <s> Nagu teeks keegi tünnist sõela . </s> <s> Väga kumedad löögid . </s> <s> Ei , pigem on see nagu kummihaamriga löömine . </s> <s> Kõmm ja kõmm . </s> <s> Tõsi , heli kostub summutatult , garaaže ühendab ventilatsioon ning sealtkaudu kostub klõmakaid läbi mitmekordse kaja . </s> <s> Ilmselt on keegi isehakanu , kuldsete kätega autode üleslööja . </s> <s> Ma tean garaažide rea algusest üht restaureerijat . </s> <s> Kui ma käisin siia garaaži otsimas , siis sattusin temaga jutule . </s> <s> Tal oli mingi vana romu sinna veetud ning see oli poolpõiki garaažis . </s> <s> Auto ukselt olid polstrid maha kistud ning ta ehitas õhinaga uusi . </s> <s> Pealmine kiht oli kõigil metoodiliselt lahti võetud , nupud ning satsid olid kenasti eraldi karpides ning ootasid , kuni ustele uued sisud pandi . </s> <s> Vanad , papptahvlid või paksem kartong , olid vettinud ning nägid üsna hallitanud välja . </s> <s> Esimeste uste uued versioonid olid juba papist välja lõigatud ning ootasid nahkkatteid . </s> <s> Tagumiste uste sisud olid aga nii läbi , et neid ei saanud enam šabloonina kasutada ning oli näha , et ta püüdis neid kattetükkide ning olemasolevate aukude järgi tuletada . </s> <s> Hariliku pliiatsiga olid vaba käega veetud lõikejooned , mis lubasid eksimuseks nii paar sentimeetrit . </s> </p>
<p> <s> Auto kohta ei osanud ta öelda , millal liikuma saab . </s> <s> Nimelt olla mootor kokku jooksnud ning tema seda tööd hästi ei tundvat , aga eks jõuab ka sinnamaani . </s> <s> Uksed ja sisu oli vaja enne teha , sest need lagunesid pea iga päevaga . </s> <s> Kui mootor on katki , siis kannatab veel mõne aja , tal ju õli sees ja kus ta ikka siis läheb . </s> </p>
<p> <s> Kui ma teda nüüd kevadel nägin , siis oli auto samas seisus , uksepolstrid olid eest ära seintele riputatud , esiiste oli välja tõstetud ja ta maadles nahkse katte mahasaamisega . </s> <s> Uksekatteid ei olnud ta sellepärast peale pannud , et tuttav mehaanik pidi tulema ukselukkusid üle vaatama , sest need ei käinud korralikult . </s> </p>
<p> <s> Terve mu muusikakogu oli läbilõige minu arengust ning minu suhetest . </s> <s> Me laseme teise inimese endale lähedale ning oma helendusega valgustab ta ka me tuba . </s> <s> Näiteks pole seinad enam sinised , vaid rohelised . </s> <s> Lilled pole enam päris , vaid kunst , raamatute asemel on moeajakirjad , kardinate asemel on rulood . </s> <s> Kui ta läheb , siis ta ei pane kardinaid tagasi , vaid jätab inetud kruviaugud seintesse ning riiulid tühjaks . </s> <s> Aga alguses oleme nii valmis ja varmad laskma end voolida . </s> <s> Nagu elav plastiliin hüppame üksteise käte vahele ning laseme endale vormida kostüümid , milles me teineteist näha tahame . </s> <s> Kui siis tuleb aeg need selga panna , selgub , et need ei taha mitte kuidagi selga sobida . </s> <s> Kukepüksid ning hiigelsuured rinnahoidjad . </s> <s> Kirju sall koos musta mantliga . </s> <s> Inimesed vaatavad teineteisele otsa ja kas kobivad kobamisi kostüümidest välja ning lahkuvad , jätmata visiitkaarti , või puhkevad naerma ning hakkavad vastastikku kostüüme parandama . </s> </p>
<p> <s> Ma käisin lõuna ajal kodus söömas ning seisatasin oma muusikakogu ees . </s> <s> Minu elu nootides . </s> <s> Ma ei olnud neid ise kirjutanud , aga ma olin need ise kirjutanud . </s> <s> Iga plaat oli mingi tähendusega , iga lugu tähendas midagi mu elust . </s> <s> Kas oleks tark võtta muusikakogu kaasa , kui ennast kõrvalkorterisse esitlema lähen ? </s> <s> Et tere , siin on ka minu eelnev kraam , ole lahke . </s> <s> Kas inimesed ei võiks esimestel õhtutel koos istuda ning muusikat kuulata ? </s> <s> Kui nad liiga tihti vaheldumisi plaate vahetavad , ei peaks enam tulevikus kokku saama . </s> <s> Sest sellest tuleb hiljem ainult pahandust . </s> <s> " Las ma kuulan selle loo lõpuni " on palve , mida vihapimedad ei näe . </s> </p>
<p> <s> Olin jäänud mõttesse ning tegin sisselõike kogemata liiga sügava . </s> <s> Rohkem kui 10 sentimeetrit . </s> <s> Vast pole lugu , selle koha saab liimiga ära täita ja kui vaja peaks olema , siis saab sinna mingi tugevduse või paiga peale panna . </s> <s> Materjali on piiratud kogus lõppude lõpuks . </s> <s> Kui täiesti häda käes , eks ma lähen küsin sellelt autotegijalt . </s> <s> Uksekatted on piisavalt iseäraliku kujuga , kindlasti jäi midagi üle , ning see mees pole mingi äraviskaja mees . </s> <s> Tema on puhas hamster . </s> <s> Tõsi , lahtivõetud lastevoodit ta garaažis ei näinud , aga ega ma seal ka ringi tuhlanud . </s> <s> Seisin niisamuti ukse peal ning vaatasin ja kuulasin . </s> </p>
<p> <s> Lõpuks olid mul kõik konstruktsioonidetailid välja lõigatud . </s> <s> Kleepisin põhiraami kokku , kinnitasin paari kruviga ning jätsin homseni kuivama . </s> </p>
<p> <s> Ma olin täna palju ära teinud . </s> <s> Kui mõnda aega eemal olla ning tabada siis see õige hetk , millal tagasi tööle minna , jõuab kuu aja töö nädalaga tehtud . </s> <s> Suvi oli lähedal , suve lõpuks pidi mul masin valmis olema ning proovilend tehtud . </s> </p>
<p> <s> Astusin kergel sammul kodu poole . </s> <s> Maa keeras end parasjagu päikesele selga näitama , varjud olid pikad ning majade seinad helkisid loojuvas päikeses . </s> <s> Enne trepikotta astumist vaatasin kõrvalakendesse , et näha seal tüdrukut , kes istus aknal , käsi põsakil , ning toetudes korraks teisele käele , lehvitas mulle põgusalt ning naeratas mahedalt . </s> <s> See on kutse ! </s> <s> Naeratasin vastu ning kiirustasin trepikotta . </s> <s> Küll ma olen ikka tore mees . </s> <s> Käin tööl ja ajan asju ning mul on korralik hobi , mis võtab kogu mu aja ja enamuse mu ruumist , mul on elueesmärk ja mul on lemmikmuusika . </s> <s> Kindel mats , et ta on nõus tulema minuga välja . </s> </p>
<p> <s> Paar nädalat enne , kui hästi läheb </s> </p>
<p> <s> Kõndisin toas ringi ning riietasin end lahti . </s> <s> Keerasin sooja vee jooksma , panin muusika mängima ning läksin duši alla ligunema . </s> <s> Dušš jooksis kui soe äikesevihm mööda mind alla . </s> <s> Keerasin kuumavee kraanist veidi juurde , et äikesesoe asenduks kuumaveeallika kuumusega . </s> <s> Kastsin pea märjaks , võtsin šampooni ning pigistasin pihku paraja koguse ja määrisin pähe laiali . </s> </p>
<p> <s> Kunagi ma lugesin mingist raamatust kiilaspäisuse kohta . </s> <s> Et pealaelt jäädakse kõigepealt juustest ilma . </s> <s> Ma olen märganud , et šampooni panen ma alati lagipähe . </s> <s> Äkki teevad kõik maailma mehed nii ja selles on oma osa , et lagipea varem läikima hakkab . </s> <s> Olgem ausad , šampoon on pungil keemiat täis , enamik koostisosi on raskesti meeldejäävad keemilised ühendid , mida keskkooli lõpuklassides isegi põgusalt ei puudutata . </s> </p>
<p> <s> Jätan vannitoa aurama ning tatsan tuppa , käterätik ümber . </s> <s> Vaatan ennast peeglist . </s> <s> Mees , kes mulle vastu vaatab , on parajalt toreda kehaehitusega . </s> <s> Ma tegelesin kooli ajal veidi raskuste tõstmisega ja see jättis noorele arenevale kehale oma jälje . </s> <s> Ilmselt ei pea ma enam kunagi spordiga tegelema , sest ma näen okei välja ning milleks asju viimase vindi peale keerata . </s> <s> Ma olen elav inimene , eriline enda olemises , ning statistiliselt küllalt suure tõenäosusega leidub siin ilmas inimene , kellele ma sellisena meeldin . </s> <s> Väga laisk ja vale mõtlemine . </s> </p>
<p> <s> Panen selga tumepunased sametised püksid ja tumepunase pluusi . </s> <s> Punane värv sobib mulle . </s> <s> Punaseid sokke otsisin ma end kunagi linnast siniseks . </s> <s> Lihtsalt ei ole punaseid sokke . </s> <s> Või kui on , siis sellised nailonist , mida nähes jalad juba kaugelt karjuma hakkavad , et ei , pole vaja , käime paljajalu . </s> <s> Topid need nailonid varvaste otsa ning näed , kuidas miski sipleb ja viskleb sokis , varbad on määratud lämbuma ning nad püüavad kõigest väest sokist , mis on nagu kilekott , vabaneda . </s> <s> Kes üldse leiutas nailonsokid ? </s> <s> Ma saan aru , et kergestitöödeldav odav materjal — aga kas tõesti ? </s> <s> Võib-olla pärineb idee Hispaaniast inkvisitsiooniaegadest . </s> <s> Neil ei olnud küll materjali , aga kindlasti pani mõni inkvisitsioonivisionäär kirja , et kui kunagi peaks leiutatama õhukindel kangas , siis tehtagu sellest jalavarjud , mis liibuksid kahtlusaluse jalgade ümber . </s> <s> Varsti hakkab ta rääkima . </s> </p>
<p> <s> On valgeid sokke . </s> <s> Treeninguteks . </s> <s> Paned jalga ning tennis tuleb juba poolenisti välja . </s> <s> Peab olema tugev tahtmine , et tund aega puust vaibaklopitsaga puuvilla-kummi kera teisele poole võrku peksta . </s> <s> On musti sokke . </s> <s> Need on kohustuslikud musta ülikonnaga . </s> <s> Mees tõmbab mustad sokid jalga , võtab oma musta portfelli , istub oma musta autosse , sõidab tööle , teeb uksehoidjale märkuse , et trepikoda on must , uksehoidja võtab harja ja määrib mustuse laiali , mees astub oma kabinetti , paneb portfelli laua kõrvale , võtab taskust oma musta märkmiku ning hakkab musti mõtteid keerutades helistama oma mustalt telefonilt . </s> <s> On koosolekud , nõupidamised , asjaarutamised , arutelud , kolleegiumid , diskussioonid , konverentsid ja muud suhtlemisvormid , kus kümned ja sajad mustades sokkides mehed saavad kokku ja mõtlevad , kuidas musta tulevikku helgemates toonides näidata . </s> </p>
<p> <s> Siis on veel pruunid sokid , mida kanti siis , kui mustad ülikonnad ei olnud veel moes , ja beežid sokid , mida kantakse siis , kui ma ei tea , mida kanda . </s> </p>
<p> <s> Panin punased sokid jalga , liigutasin testiks varbaid — kõik 10 olid õnnelikud — ning läksin peegli ette harjutama , kuidas ma lähen ja lasen naabritüdruku uksekella ning mis ma siis ütlen . </s> <s> Ütlemine on ilmvõimatult raskem kui kirjutamine . </s> <s> Kirjas on kõik lihtne , arusaadav , kirja on aega kirjutada , mõelda , ümber kirjutada , ära visata , alla joonida , komasid õigetesse kohtadesse panna . </s> <s> Võib-olla peaks kirjutama kirja , viima selle temale , ootama , kuni ta selle läbi loeb , ning kuulma vastust ? </s> <s> Ma ei paluks esimeses kirjas palju , ainult tutvust . </s> <s> Läheksime koos kohvikusse . </s> </p>
<p> <s> Lasin kella ning jäin ootama . </s> <s> Vaatasin pingsalt uksesilma , et näha varjude liikumist . </s> <s> Mitte midagi . </s> <s> Vajutasin uuesti uksekella . </s> <s> Tundus , et teisel pool ust läks veidi valgemaks , aga see oli vaid korraks , ja miks peaks minema korraks valgemaks , kui loogiline oleks , et läheb korraks tumedamaks . </s> <s> Näiteks keegi liigub läbi ukseava või keegi vaatab uksesilmast , kes seal teisel pool pingsalt uksesilma jõllitab . </s> </p>
<p> <s> Keegi ei tulnud uksele . </s> <s> Uksekella helistades nagu toimus miski liikumine , aga varsti ma tabasin ära , et see on liiga korrapärane . </s> <s> Iga kord kui ma uksekella vajutasin , ma olin seda teinud juba tubli 5 minutit , süttis korteris lamp . </s> <s> Sellepärast ma ka ei kuulnud uksekella , seda asendas lamp . </s> <s> Mõtleks kui mugav . </s> <s> Kui vaatad teises toas telekat või istud akna peal ja uneled või loed , ei kuule uksekella . </s> <s> Kui juhtud märkama vilkuvat tuld , siis lähed alles avama . </s> <s> Öösel peaks vist koridori ukse kinni panema , et pimedas see uksekella tuli ei paistaks magamistuppa . </s> <s> Tiriseva kella peale ärgata on ehk isegi meeldivam kui vilkuva tule peale . </s> </p>
<p> <s> Jätsin kellanupu rahule ning läksin välja vaatama , et äkki on ta veel akna peal . </s> <s> Oligi . </s> <s> Naeratasin talle ning näitasin käega umbes ta ukse suunas , siis tegin käega järgi , kuidas ma uksekella helistasin ning laiutasin siis käsi , nagu ma olin mõttes käsi laiutanud , kui ma " no ei olegi kodus " mõtlesin . </s> <s> Ta pani raamatule järjehoidja vahele , tõstis pilgu , naeratas mulle ja noogutas , ning nagu ma aru sain , läks ust lahti tegema . </s> </p>
<p> <s> Kiirustasin trepikotta tagasi ning võttes neli trepiastet korraga , tormasin ta ukse taha . </s> <s> Ta seisis ukse peal , küsiv ilme näol . </s> <s> Sel ajal kui ma ütlesin talle , kes ma olen ja et me võiks näiteks , kui ta tahab , minna kuhugi kohvikusse juttu ajama või aega veetma , vaatas ta teraselt mu huuli . </s> <s> Ma olin varem kuulnud , et mul on väga ilmekad huuled . </s> <s> Mitte sellised peened ja tundetud ega ka liiga paksud , vaid täpselt sellised parajad ning väga liikuvad . </s> <s> Selle mõtte ära mõelnult ma lisasin kerge naeratuse oma juttu . </s> <s> Kui ma olin lõpetanud ja oma täpselt parajad huuled kokku panin , suunas ta oma pilgu mu silmadele ning ütles vaid ühe sõna — " jah " . </s> <s> Jah ? </s> <s> Ma tulen tundrast raske saagiga , mu koerad külmusid ära , mu kompass läks katki ja lumetorm tahtis viimase sooja kehast viia , ma tulin läbi tuisu , vedades enda järel rasket kelku tema jurtani , ning kui ma siis väsinult ta ette põrandale vajun , küsib ta , kas tee oli raske , ja ma vastan talle lakooniliselt " jaa " . </s> <s> Mul ei olnud küll surnud koeri , aga mul oli sama raske teekond . </s> </p>
<p> <s> Ma ei näinud ta mõtteid ega teadnud , et tal oli valmis mõeldud pikk ja kaunis jutt , kuidas talle valmistab rõõmu teadmine , et ma olen temast huvitatud ja et ka tema on mind varemalt näinud ning jah , meeleldi oleks ta valmis tulema minuga kohtuma , ning kui ta siis lõpuks oma rääkimise lõpetaks , saaks ma temaga nõustuda . </s> <s> Kui ma olin oma paljusõnalise kõne lõpetanud , taandas ta kogu selle lause märgiks , selleks ainsamaks , mis omas tähtsust ja mida ma ootasin , see oli üks ilus sätendav , naeratusega kaunistatud " jah " . </s> <s> Ma pakkusin talle kellaaja ja koha välja ning ta noogutas ning ütles jälle vaid " jah " , ning pärast seda , kui ma tegin ettepaneku , et näeme siis 15 minutit varem siinsamas , nõustus ta , öeldes " okei " . </s> <s> Ning naeratas jälle . </s> </p>
<p> <s> See ei olnud mitte lihtsalt naeratus , et oi , vaadake ma olen nii ilus ja seisan siin ukse peal ja üks poiss räägib minuga juttu ja ma hihii naeratan talle , vaid see oli selline soe , mõistev , kuulav . </s> <s> Ta justkui luges mu sõnu huulilt . </s> <s> Kui ma rääkisin , siis vaatas ta ainult mu huuli , mitte midagi muud . </s> <s> Vaid siis , kui ma vait olin , lasi ta oma silmadel üle minu libiseda . </s> <s> Nagu skänneri all oleks olnud . </s> <s> Soovisime vastastikku head aega ning ma astusin oma ukse suunas . </s> <s> Mu korteri uks oli lukus . </s> <s> Mulle tuli väga täpselt meelde , kuhu ma toavõtmed jätsin . </s> <s> Kahjuks olin mina teisel pool ust , uks snepris ja võtmed ühes väga kindlas kohas . </s> <s> Toas laua peal . </s> </p>
<p> <s> Jalutasin ringiga ümber maja , et hinnata võimalusi , kuidas pääseda tuppa . </s> <s> Polnud varem sellist probleemi olnud ja ma vist isegi polnud käinud teisel pool maja . </s> <s> Ehituslikud iseärasused tundusid tegevat ronimise hõlpsaks . </s> <s> Vinnasin end osavalt rõdule , tõusin püsti ning hakkasin mööda aknalaudu oma korteri suunas liikuma . </s> <s> Vahepeal pidin seletama naabritele oma kentsakat teguviisi , õnneks tundsid nad mu ära ja ei hakanud kutsuma võimuesindajaid , kes oma korterisse tahtjaid segaks , nõuaks kohest allatulemist ja pärast mõningast pinnimist laseks uuesti ronima . </s> <s> Klammerdusin mitteusaldusväärse plekk-ääre külge ning surusin ettevaatlikult ülemise akna lahti . </s> <s> Mul on hea komme magada lahtise akna ja põhjakeeratud radikatega . </s> <s> Et poleks külm ja et oleks värske õhk . </s> <s> Vaatasin veel tagasi , et kas naaber jälgib ikka veel , kas ma kukun alla või ei . </s> <s> Kõrgust eriti polnud , aga selg ees langemine ei ole kellegi meelistegevus . </s> <s> Põnevust oleks kindlasti saanud , aga naabril oli ilmselt midagi targemat teha kui ronijat vaadata . </s> <s> Pugesin aknast sisse . </s> <s> Kümme kilo raskem mina oleks end sinna aknasse kinni kiilunud nagu üks kentsakas karu kunagiloetud juturaamatust . </s> </p>
<p> <s> Ma ärkasin üles ja tundsin , et ma olen õnnelik . </s> <s> Päike põletas taevasse teed , õhk oli värske , mul oli õhtuks kohtumine määratud , ma olin välja puhanud . </s> </p>
<p> <s> Garaažis läks töö lennates . </s> <s> Kontrollisin ükshaaval kõik liimitud kohad üle ning lisasin kruvid , et tõsta ühenduste kindlust . </s> <s> Olles õhus , kas või 10 meetri kõrgusel , on väga tähtis , et kõik sõlmed töötaks ning liited peaks . </s> <s> Sama , kui minnakse grupiga mägironimisele . </s> <s> Grupp liigub nii nagu kõige nõrgem liige . </s> <s> Kunagi kooli ajal käis meie klass kuskil mägedes . </s> <s> Tagasi tulles olid kõik õnnelikud ja päevitunud , kellelgi polnud enam meeles neid pikki ja piinavaid päevi , kus roniti vaikides , pea kergelt ringi käimas , mööda väga kitsast rada mäetipu poole . </s> <s> Igaüks lootmas sisimas , et seekord ei kuku veel kokku , igaüks sisimas lootmas , et see kes , kukkus , ei jaksa püsti tõusta ja jäädakse laagrisse . </s> <s> Keegi ei tahtnud olla kõige nõrgem , hambad suruti risti ja sunniti end edasi minema . </s> <s> Targemad olid kaasa võtnud pähkleid ja šokolaadi ning nosisid neid salamisi . </s> <s> Seal , poole mäe peal , ei täinud keegi kellelegi midagi anda . </s> <s> Mäe jalamil ollakse sõbrad , mäe veerul võistlejad , mäe tipus ollakse uued inimesed . </s> <s> Šokolaad laeb kiirelt akusid , sisaldades kergesti seeditavaid ja kiiresti imenduvaid süsivesikuid ehk siis glükoosi , mille abil enamik imetajaid saab biokeemilise protsessi käigus lihased liikuma . </s> <s> Nagu elektrijänesed pooltühjade patareidega . </s> <s> Põristavad moe pärast trummi ning vaaruvad edasi . </s> <s> Mu lennumasin pidi olema nagu tuhat jänest , kõigil patareid pilgeni täis ja silmad peas põlemas . </s> <s> Sellepärast on lahtise autoga sõitjatel sellised tumedate klaasidega prillid , et jänesed helendavad . </s> </p>
<p> <s> Proovisin tiibade kinnitusi kere külge — kõik oli täpselt mõõdetud , välja arvatud see , et vasak tiib oli 27 sentimeetrit tagapool kui parem . </s> <s> Ma tõesti ei tea , kus ma arvutus- või mõõtmisvea tegin . </s> <s> See tegi mulle isegi natuke nalja . </s> <s> Ma mõõdan asju mitu korda üle . </s> <s> Kordan mõttes arvu ning kirjutan ta siis paberile . </s> <s> Ilmselt ma kordasin arvu , siis mõtlesin millelegi muule ning siis kirjutasin selle muu numbri joonisele . </s> <s> Aga kuidas 96-st 69 sai , ma ei tea . </s> <s> 69 on muidugi tähelepanuväärne number . </s> <s> 96 võib tähendada , et lamatakse seljad vastamisi , üks loeb raamatut ja teine vaatab telekat . </s> <s> Naine togib meest , et see duši alla läheks , mees togib naist , et see läheks teeks kohvi . </s> <s> Mõlemad on eluga rahul ning rõõsad . </s> <s> Teravad nurgad on kooseluga ümaraks lihvitud , arusaamad ja teise vajaduste mõistmised paigas . </s> <s> Mõlemad teavad , et nad võivad keerata selja ning teine ei löö nuga selga . </s> <s> Leivad pandi ühte kappi ning kapi võti visati minema , et keegi kogemata ust lukku ei paneks . </s> <s> Ja tiivad tuleb samadel alustel ninast ühekaugusele panna . </s> <s> Mõõdan uuesti kaugused ning vean pliiatsiga uued jooned . </s> <s> Praegu proovin ainult vasaku tiiva sobivust , hiljem , kui vasak tiib on viimistlemisjärgus , lohistan lennumasina kere teise seina ja proovin paremat . </s> </p>
<p> <s> Ning lennumasinale on vaja rattaid . </s> <s> Ilmselt lähen uurin kõrvalgaraažidest , ehk mõnel hamstril on mõni vana käru või paar parajalt suuri rattaid " igaks juhuks " alles hoitud . </s> <s> Muidugi on oht , et koguja ei raatsi anda — " äkki läheb endal vaja " , " oli siin üks plaan teha üks asi " . </s> <s> Muidugi ei ole neil mingit plaani ega asja , aga " äkki tuleb mingi hea idee ja siis on hea võtta " . </s> <s> Aga ma ei muretse praegu sellepärast . </s> <s> Iga asi omal ajal. </s> </p>
<p> <s> See lause on muidugi läbinisti vale . </s> <s> Meie esivanemad ei saanud kunagi midagi või kui said , siis väga vähe , või said ninapidi veetud ning lohutasid ennast selle ütlusega . </s> <s> Iga asi tuleb siis , kui sul on vahendid seda asja saada . </s> <s> Mul kipub tihti nii olema , et elan väga saamise äärel . </s> <s> Haamer juba langeb ja viimasel hetkel tekib nael , mille pihta siis lõpuks lüüa . </s> <s> Iga järgnev põlvkond elab oma elu kiiremalt , efektiivsemalt , tihedamalt . </s> <s> Varsti jagatakse lasteaedades visiitkaarte ning lepitakse kõrvalvoodis lõunauinakut tegevaga koalitsioonis kokku , lõunasöögi ajal aga arutatakse piimasupi eelnõu . </s> <s> Eelnõu on näiteks leivataldrik kiluleibadega . </s> <s> Kilu on üks iseäranis õnnetu kala , kes vedeleb karbis teiste omasugustega , ehk isegi lähisugulastega , ning ootab oma tundi , kui kaas avatakse , nad sealt välja võetakse ning lastele , kes midagi kurja pole teinud , võileivale pannakse . </s> <s> Kuna nad on nii nukrate silmadega , siis lapsed neid süüa ei raatsi ega eriti ka taha , sest nad lõhnavad lapse jaoks imelikult , ning nii nad lamavad või peal , oodates hetke , kui lõunatund läbi saab . </s> <s> Siis tuleb kokatädi , kes lastele tundub väga suur ja paks , ning kilukestele kohe eriti hiiglaslik , võtab oma kergelt punetava käega võileiva , keerab selle kaheks kokku ning sööb paari ampsuga terve võileiva ning need nukrad kilud ära . </s> <s> Kõhus teevad need väikesed kalad oma viimase ujumise piimasupis ning hetk enne olematuks lahustumist saavad nad teada , et kokk jõi võileivale kohvi peale . </s> <s> Kohe kui inimesi hakatakse pundiga kuhugi suruma , näiteks lasteaeda või koolis klassi , tekib mul tunne , et meiega juhtub sama : elame elu läbi karbis , kuni lõpuks avatakse kaas , me kuuleme tihast akna taga , ning juba tõstetakse meie hing kehast välja . </s> </p>
<p> <s> Kiludega meenusid mulle mikrotorukesed ja nendega omakorda inimesed , kes elavad . </s> <s> Kui me vaataks linna nii paarisaja kilomeetri kõrguselt , tunduks see meile närvirakuna ning linna sisse ja linnast välja liikuvad autod oleksid närviimpulsid . </s> <s> Inimesed oleksid parasjagu need torukesed , kel ei ole õrna aimugi , kuhu nad lähevad . </s> <s> Kujutage ette , kui ajus korraldatakse torukestest kett , mis ulatub läbi peaaju otsmikusagara , kuklasagara ning täiesti alla , seljaaju lõppu . </s> <s> Torukesed hoiaksid üksteisel käest või millest iganes kinni ning skandeeriks , et " see organism on meie kätes " . </s> <s> Ma saaks krambid , kui midagi sellist mu kehas toimuks . </s> <s> Aga emake maa ei saa krampe . </s> <s> Vähemalt mitte selle peale . </s> <s> Minu paralleeli paikapidavust , et me oleme nagu ettearvamatud mikrotorukesed , kinnitab terve inimeste ajalugu . </s> <s> See lauslollus , millega me läbi sajandite oleme marssinud , paneb siiralt imestama , et kuidas küll me läbi aastate ellu oleme jäänud , ja vähe sellest , meid on praegusel hetkel rohkem kui kunagi varem . </s> <s> Teine võimalus on , et me vaatame liiga lühikest ajavahet . </s> <s> Ehk miljonid aastad annaks aru ning selget pilti . </s> <s> Ehk on inimese elu nagu sünnipäevalauas võetud naps salatisuutäite vahepeal . </s> <s> Mugime salatit ning siis teeb päevakangelase lähim sõber ettepaneku võtta lugupeetava õnne terviseks . </s> <s> Joogem , sõbrad , see väike kogus etanooli , sest meis on usk , et selle läbi tuleb sünnipäevalapsele õnne . </s> <s> Kulistame pitsikese , laseme uuesti täis kallata , tunneme , kuidas kehas hakkab soe . </s> <s> Haukame hapukurki ( omatehtud , kas tõesti , oo , väga hea ) peale ning naeratame koosviibijaile . </s> <s> See naeratuse hetk on siis olevik . </s> <s> Tulevikus on veel palju pitse , salatit , sooja toitu , marineeritud seeni , veel pitse , konjakit , kohvi , torti , juba külmaks läinud kotlette , veel paar pitsi , viimane tilk pudelist , teisest pudelist . </s> <s> Ning ülikauges tulevikus on lõputu valu ja kannatus . </s> <s> Maailm on 90-kraadise nurga alla keeratud ning läbi kahe imepisikese avause , mis muidu on silmad , näeme ja tajume me maailma valu . </s> <s> See on umbes nagu pärast tuumasõda . </s> <s> Külm , väga külm on . </s> <s> Tuul ulub ning mäed ragisevad . </s> <s> Liigutada ei tohi , sest emakesel maal , ehk siis meie ajukesel , on ülimalt hellad ajad . </s> <s> Kalad on surnud , metsad põlenud või vähemalt näeb meie soeng välja , nagu oleks tuumapommi lõhkemisel lööklaine juuksed pead ligi siledaks lükanud ning keset maad , ehk meie suus , asub kohutav põrgu . </s> <s> Kahju , et ma nii kaua ei ela , et näha , mida tulevikuinimesed ette võtavad , et üle saada kaosest ning puhastada põrgu . </s> <s> Õnneks ei ole pesemata hambad radioaktiivsed . </s> <s> Kahjuks ei ole jumalal kallata kefiiri , kui vaja peaks minema . </s> </p>
<p> <s> Võtsin ette vasaku tiiva ning liimisin paika tiiva pinnakatted . </s> <s> Seda tuli teha peaaegu täpselt , sest nurgad olid niikuinii konarlikud ning nende vahet tuli hiljem lisaliimiga täita ja siis siledaks lihvida . </s> <s> Libistasin käega õrnalt üle tiiva . </s> <s> Krobeline . </s> <s> Veidi tugevamini libistada , ning ma oleks oma õhtu veetnud kodus pinde käest nokkides . </s> <s> Seda polnud mul hetkel kõige rohkem vaja ehk seda oli mul antud hetkel kõige vähem vaja . </s> <s> Õhtu oli planeeritud kohtinguks . </s> </p>
<p> <s> Lõpetasin selleks päevaks töö ning sulgesin garaaži . </s> <s> Paar ust edasi oli keegi veel kohal , uksed olid irvakil . </s> <s> Astusin julgelt ligi , lootuses leida sealt rattapaari . </s> </p>
<p> <s> Garaažis istus väga nukker umbes 40-aastane mees . </s> <s> Ta oli oma elu valesti elanud , teinud ainult valesid otsuseid ning selleks hetkeks , kui ta oli korra maha istunud , et kibedasti nutma puhkeda ning jumalaga rääkida teemal , miks tal asjad vussi lähevad , ilmus garaažiuksele noor naeratav mees ning teretas teda . </s> <s> Kui nukker mees poleks just hetk tagasi hakanud jumalale mõtlema , poleks ta arvanud , et see noor mees uksel võib olla jumala saadetud märk . </s> <s> Nüüd aga ta arvas seda . </s> <s> Ning kui noormees küsis rataste kohta , sai nukker mees sellest ainult kinnitust . </s> <s> Õige , läbi elu tuleb veereda , leidis ta korraga oma untsumineku põhjuse , tema oli terve elu tegelenud uisutamise ja suusatamisega . </s> <s> Võistlustel aga alati lõpetanud viimase kümne seas . </s> <s> Selliste tulemustega sponsoreid ega kuulsust , au ning naisi ei saa . </s> <s> Kuna naine tal oli , siis asendas ta selle sõna rahaga . </s> <s> Raha on ka vaja . </s> <s> Rattaid tal pakkuda ei olnud , küll aga mäletas ta , et umbes tema vastas ühes garaažis , kus üks punapäine vanem daam käib pühapäeviti , eriti enne sügist , olla paar käru , ehk saab temaga kaubale . </s> </p>
<p> <s> Ma vaatasin ukse vahelt sisse ning naeratasin julgustuseks , nähes seal nukrat meest istumas . </s> <s> Ma nägin ta näos selginemist , nagu oleks tema see elav ilmateade , ning ma küsisin oma küsimuse rataste kohta . </s> <s> Tal endal ei juhtunud olema neid inimese parimaid leiutisi liitintressi kõrval , küll aga mäletas ta , et umbes tema vastas ühes garaažis , kus üks punapäine vanem daam käib pühapäeviti , eriti enne sügist , olla paar käru , ehk saab temaga kaubale . </s> </p>
<p> <s> Mees , kes oli veel hetk tagasi olnud nukker ja rusutud , oli kui uuesti sündinud . </s> <s> Mitte nuttev ja krimpsus , aga uuesti sündinud kui just laetud patarei , millel põlevate silmadega jänes ümber . </s> <s> Jätsin temaga õhtust ning tegin oma esimese sammu kodu suunas . </s> <s> Ka iga järgnev samm oli esimene . </s> </p>
<p> <s> Lendlesin kergel kõnnakul kodu poole . </s> <s> Naeratus mu näos oli ilmselt ka mu selja tagant näha . </s> <s> Kõrvast kõrvani . </s> <s> Sest minuni jõudis arusaam , et ma olen millegi väga ilusa ja armsa lävepakul . </s> <s> Minu kartus , et mulle öeldakse " ei " , oli alusetuks kuulutatud . </s> <s> Ma olin mees , kellele öeldi " jah " . </s> <s> Ma hüppasin kergelt üle lompide . </s> <s> Ma olin mees , kes läheb täna kohtingule . </s> <s> Maailm , linn , tänav , inimesed , vaadake mind — kas ma pole mitte õnnelik , et mul on keegi ; selles üksikus maailmas , kus me nagu hamstrid elame oma urgudes , on mul keegi ? </s> <s> Tõsi , ta on kõrvalt urust ja tema hamsterluse aste pole ka täpselt teada , aga see polegi tähtis . </s> <s> Tähtis on , et kaks mikrotorukest leidsid teineteist ning teevad koos otsuseid . </s> <s> Nagu kaks jänest . </s> <s> Nagu lennumasina tiivad . </s> </p>
<p> <s> Koju jõudsin ühe sammuga . </s> <s> Teise sammuga käisin duši all . </s> <s> Esimese käega vaatasin kella ja teise käega vajutasin uksekella . </s> <s> Ukse avas noor kena tüdruk , kes oli endale selga pannud täpselt sellised riided , nagu ma arvasin , et ta võiks endale selga panna . </s> <s> Mu silmad lõid hõõguma veel heledamalt ning ma hakkasin just midagi ütlema , kui ta viipas mind sisse . </s> </p>
<p> <s> Järgnesin talle ning ta juhatas mu elutuppa . </s> <s> Ma astusin ta järel läbi hämara koridori , otsides silmadega seda lampi , mis põlema läheb , kui uksekella vajutada . </s> <s> Elutoas suunas ta mu käeliigutusega istuma ning ma valisin mooduldiivanist nurgapealse , sest seal on alati kõige parem istuda . </s> <s> Toetav sein vähemalt ühelt poolt on abiks , kas või psühholoogiliselt . </s> <s> Kuigi ma ei teadnud , mis nüüd järgneb , olin ma enam kui kindel , et ta hakkab rääkima teemal , miks ta ikkagi ei tuleks kohtingule , või siis hakkab rääkima sellest , kui tähtis on maailma rahu . </s> <s> Ma usun , et maailmas on rahu tähtis , aga niikaua , kui ma ei tea naabrimehe nime või mu isiklik õnn pole piisavalt õnn , siis on minu jaoks tähtsamaid asju . </s> <s> Ma võin küll tunduda egoist , aga vaevalt me kujutame ette maailmarahu koos õnnetute inimestega selles maailmas . </s> </p>
<p> <s> Ta oli kurt . </s> <s> Ehk siis kõik , mida ma ütlesin teel koridorist elutuppa , ning kõik , mida ma kavatsesin öelda nii , et ta ei näe mu huuli , oli tema jaoks olematu . </s> <s> Pime on kurt nägemise koha pealt , inimene on kurt mõtete koha pealt . </s> </p>
<p> <s> Ta ei olnud eluaeg kurt olnud . </s> <s> Mingisugune keskkõrvapõletik koos tüsistustega muutis alates kaheksandast eluaastast osa maailmast talle mitte nii oluliseks . </s> <s> Helid ei tunginud talle peale . </s> <s> Ma olin mõnikord mõelnud , mis tunne võiks olla kurt või pime . </s> <s> Vahel panin silmad kinni ning püüdsin toas ringi liikuda . </s> <s> Kui niimoodi paar minutit teha , ei saa selget ettekujutust . </s> <s> Kui aga mask peas veeta terve pühapäev , siis õpib meie aju selgeks tajupiirid ning meie ruumi kujuteldava kuju . </s> <s> Korraga me märkame , et kui seista näoga ruumi poole või näoga seina suunas , on tunda temperatuuride vahe . </s> <s> Seintest õhkub alati külma . </s> <s> Iga kord , kui ma liiga julgeks läksin , tundus , et kujuteldav ruum on suurem , ning ma lõin ennast valusalt ära , kui julgelt ukse suunas astusin , mis oli pool meetrit teises kohas . </s> </p>
<p> <s> Ma võtsin selle kui fakti teadmiseks . </s> <s> See ei olnud ei üllatav ega kurvastav ega masendav . </s> <s> Ma vaatasin ta äraootavat nägu ning naeratasin . </s> <s> Hoopis tema oli see , kes kartis . </s> <s> Mitte ka ainult hoopis tema , vaid me mõlemad . </s> <s> Me istusime lähiminevikus teineteisest vähem kui kümne meetri kaugusel ning närisime küüsi , et " mis siis kui " . </s> <s> Me ei pruugi erilised olla , kindlasti mõnes mõttes ka ei ole . </s> <s> Miljonid inimesed käivad pärani silmi ringi ning oleviku ehmatus on nende näos permanentselt kinni . </s> <s> Kartlikult astutakse esimesi samme või siis kartlikult istutakse kodudes ja ei tehta samme . </s> <s> Sest on hirm . </s> <s> Õnneks pistame vahel nina urust välja ning nuusutame tuult . </s> <s> Meie nohin kandub edasi tuules ning võib-olla kuskil keegi kuuleb ja nohistab vastu . </s> <s> Siis pöördub tuul ning toob vastuse nagu rukkitera tagasi . </s> <s> Sulgume urgu , närime tera ning mõtleme , mida teha . </s> <s> Otsime oma tagavarast kõige suurema ja parema viljatera ning saadame tuulega teele . </s> <s> Me ei oska veel aega tagasi keerata ning meil on ainult see üks võimalus . </s> <s> Kas see või mitte midagi . </s> <s> Me lubame ennast parandada , kokku ja käsile võtta , paremaks muutuda , kuid ei see ega miski muu tee olematuks olnut . </s> <s> See pidi olema geniaalne inimene , kes leiutas vabandamise . </s> <s> Ainus pääsetee igavesest needusest , lahendus tülidele , uks seinas . </s> </p>
<p> <s> See seletab lampi uksekella asemel . </s> <s> See seletab kergelt monotoonse ja segase kõne . </s> <s> See ei seleta mitte midagi , mida ta tunneb või arvab või kes ta on . </s> </p>
<p> <s> Ma naeratasin talle veel kord . </s> <s> Püüdlikult ja tahtmatult aeglasema tempoga kui mu tavaline rääkimiskiirus , küsisin , kas me hakkaks äkki minema . </s> <s> Ta naeratas ja ütles , et ma võin rahulikult oma normaalse tempoga rääkida ja mida rohkem ma oma huultega trikke teen , seda vähem ta aru saab . </s> <s> Mida normaalsemalt ma käitun , seda paremini saab ta minust aru . </s> <s> Kui lihtne ja geniaalne . </s> </p>
<p> <s> Palun , siin on teile mugavad ketsid , proovige jalga , käige veidi ringi . </s> <s> Sobivad ? </s> <s> Hea . </s> <s> Käige nüüd mööda seda valget joont siin põrandal . </s> <s> Selgub , et pooled inimesed ei suuda käia mööda seda joont . </s> <s> Lihtne sirge 5 meetri pikkune valge joon . </s> <s> Parajalt lai ka . </s> <s> Aga inimene ei suuda , kui talle öeldakse , et käi . </s> <s> Käia oskab , aga etteantud trajektoori pidi liikuda ei oska . </s> <s> Hoopis hulluks läheb asi siis , kui joon tõsta maast kõrgemale . </s> <s> Siis ei suuda enamik hakkama saada . </s> <s> Käimine , mis oli hetk tagasi nii lihtne ja loomulik , on unustatud ning tegeletakse tasakaalu , koperdamise ja issanda appi kutsumisega . </s> </p>
<p> <s> Ma kõlkusin kilomeetri kõrgusel maa ja taeva vahel , imepeenikesel nähtamatul joonel , jalas kirsasaapad , puhus " muutliku suunaga tuul " . </s> </p>
<p> <s> Me jalutasime käest kinni . </s> <s> Nii oli meie vahel kogu aeg olemas side , kui ma tahtsin midagi öelda , siis sai ta läbi mu käe aru . </s> <s> Ma pöörasin pea tema poole ning küsisin või ütlesin midagi . </s> <s> Sõnad tundusid korraga nii väärtuslikud . </s> <s> Iga sõna oli hoolikamalt valitud , justkui ehitaksime klotsidest torni ning kollased klotsid hakkavad otsa saama ja me peame punaste ja sinistega läbi ajama . </s> <s> Ometi meeldivad meile just kollased klotsid ning me püüame neid kollaseid panna nurkadesse ning muidu nähtavatesse kohtadesse . </s> <s> Siis lõhume pool torni maha ning võtame alusmüürist kollaseid juurde ning asendame nad sinistega . </s> <s> Lõpuks teeme kollastest klotsidest katuse ning alles seda torni lähme näitama , et vaadake , mis meie tegime . </s> <s> Ma ei mäleta , mida ma mõtlesin lapsena , kui klotsidest torni ehitasin . </s> <s> Ehk ei olnudki see nii tähtis , miks ma ehitan ja millest . </s> <s> Muidugi ma püüdsin valida , et sama värvi klotsid järjestikku oleksid . </s> <s> Aga kuna klotse oli alati vähem kui minu väsimatu arhitektihing ihaldas , tulid kõik ehitised triibulised . </s> <s> Esmalt kasutasin ära ühte värvi ja siis teist värvi klotsid . </s> </p>
<p> <s> Me rääkisime kahepeale kokku päris keskmiselt . </s> <s> Sest tema rääkis vähe ja mina rääkisin palju . </s> <s> Vahepeal ma unustasin ära , et mul peab temaga silmside olema , et ta mind nii-öelda kuuleks , siis ma rääkisin omaette ja ringi keerutades , ning kui ma olin pikad jutud ära rääkinud , vaatas ta mulle otsa , vaatas mind sellise pilguga , et kas ma võiksin uuesti seletada , sest tuules läks enamik sõnu kaduma . </s> <s> Käest oli hea kinni hoida . </s> <s> Käest kinnihoidmine on hea märk . </s> <s> Nii endale kui ka teistele . </s> <s> Me kinnitame endile , et me ei ole edevad , ometigi paneme me end riidesse , ostame eri värvi riideid , riputame akendele ette kardinaid . </s> <s> Lisaks sellele , et mul on hea käest kinni hoida , sest mulle see tüdruk meeldib , meeldib mulle vaadata inimeste heatahtlikku naeratust , kui me neist möödume . </s> <s> On suvi , me oleme noored , meil on kõik veel ees , või suurem osa vähemalt , me oleme armunud . </s> </p>
<p> <s> Kohvikus tellisime mõlemad jääkohvi ning ma rääkisin talle oma lennumasinast . </s> <s> Ta — kuidas nüüd öelda — jälgis mind huviga . </s> <s> Kui ta mõnest sõnast aru ei saanud , sest ma kas venitasin mõnda häälikut või ütlesin liiga segaselt , palus ta korrata ning seeläbi kogesin ma huvitavat detaili : ma pidin ennast jälgima , et ma räägiksin niipalju , et ta aru saab . </s> <s> Mitte lihtsalt paisata suust teksti välja palju tuleb ning ise unustada öeldu , lootes , et teine haaras selle kõik ning mäletab , vaid ma pidin jälgima oma räägitut . </s> <s> Mõtleks , kui palju me kulutame sõnu . </s> <s> Me peame kõnesid , kus üks mees räägib puldist pikalt oma asju . </s> <s> Kindlasti osa sellest me kuulame ning eriti alguses püüame kaasa mõelda . </s> <s> Aga siis lendab kuskilt kohale kärbes , keda me jääme huviga vaatama ning kes ootamatust tähelepanust meelitatuna kakerdab mööda lauda ringi ; siis köhatab keegi teisest reast ning me vaatame sinnapoole ; solvunud , aga väga edev kärbes lendab tiibadega kiirelt rapsides minema , sada pisarat sajas silmas , ning me hakkame ajaviiteks võrdlema koosolekule tulnute ninasid , mis on sama erinevad kui neid ninasid ümbritsevad näod , ja siis meenub meile , et me peame koju ostma piima , et kakaod teha , ning siis lisab jutustaja , et " see oligi kõik , mis ta tahtis meile öelda " . </s> <s> See oli siis sõnum . </s> <s> Kogu sõnum oli see , et ta tahtis meile teada anda , et ta tahtis meie ees sõnumi edasi anda . </s> <s> Kui kõik oleksid kurdid , siis nad peaksid pead ära pööramata pingsalt vaatama puldiskõnelejat . </s> <s> Siis oleks kohe aru saada , kes tegeleb muude asjadega . </s> <s> Kohe , kui kaob silmkontakt , enam ei kuulata . </s> <s> See ei välista muidugi silmadega jälgimist , samal ajal kui mõte on teisel pool maakera . </s> <s> Ma unustan end tihti niimoodi kas kuulama või veel hullem , rääkima . </s> <s> Räägin ja räägin ja sel ei tule kunagi lõppu , sest ma unustasin ära , mida ma öelda tahtsin . </s> <s> Selle asemel hüppan nagu rohutirts mööda rohukõrsi ringi ning hõõrun oma tagajalgu kokku ja siristan lakkamatult mingit teematut juttu . </s> </p>
<p> <s> Ma taban end kuulamas küsimust teemal " Millest ma mõtlen " . </s> <s> Millest ? </s> <s> Igasugustest asjadest . </s> <s> Praegu ma näiteks mõtlen , et see tüdruk mu vastas on ääretult lahe . </s> <s> Tal on armas soeng ning ta kulmud on väga väljendusrikkad , mida iganes see sõna siis ka tähendab . </s> <s> Minu jaoks tähendab see seda , et kui ta räägib või teeb nägusid , siis kulmud rõhutavad neid emotsioone . </s> </p>
<p> <s> Ma avastasin , et ma saan täis suuga rääkida . </s> <s> Ma saan täis suuga mõtelda . </s> <s> Ning seda juba ei peeta halvaks tooniks . </s> <s> Mõnel on suu sõnu täis ning ta mõtleb , aga mõtleb hoopis muust . </s> <s> Ma rääkisin , millest ma mõtlen . </s> <s> Ma rääkisin veel . </s> <s> Nimelt sellest , et ma ehitan seda lennumasinat ja see on kuidagi painama hakanud . </s> <s> Mees võtab endale sihi ning ajab siis seda sihti taga . </s> <s> Siht hüpleb närviliselt vasakule ja paremale ning mees hüpleb nagu dresseeritud jänes ( põlevate silmadega ) talle järele . </s> </p>
<p> <s> Meid kõnetas keegi päevafotograaf , kes oli saadetud linna tegema pilte päevasündmustest , kuid kes oli otsustanud teenida väikest lisaraha , tehes inimestest polaroidpilte mälestuseks . </s> <s> Leidsime , et võiksime pilti teha küll . </s> <s> Seadsime end kõrvuti istuma ning mees kallutas aparaati veidi , tuli lähemale , läks kaugemale , vaatas , kus on päike , astus paar sammu paremale , leidis parema tausta ning tegi pilti . </s> <s> Maksime raha ning ta jättis meile lauale kokkukleebitud polaroidilehe , millel tuli lasta minut aega seista ning siis kate maha tõmmata , seejärel lasta veel seista , kuni ära kuivab . </s> </p>
<p> <s> Pildilt vaatasid meile vastu kaks naeratavat inimest . </s> <s> Mina ja tema . </s> <s> Me mõlemad vaatasime objektiivi , mis tähendas , et me vaatasime vaatajale otsa . </s> <s> Mulle meenusid mustvalged ja hiljem värvilised fotod , mida külas olles igavuse peletamiseks alati vaadati . </s> <s> Kellelgi oli fotoaparaat , siis kogunesid vanemad inimesed istuma , lapsed korjati õue pealt kokku ja käsutati vanemate inimeste vahele seisma . </s> </p>
<p> <s> Siis jõudis kätte otsustav silmapilk . </s> <s> Kõik manasid näole ilme " noh , ma istun küll siin ääres , aga vaadake , järeltulevad põlved ja kõik külalised , kellele see album nina alla torgatakse , see olen mina , parim mina " . </s> <s> Lapsed vaatasid pärani silmi objektiivi , sest vanaema oli öelnud , et sealt lendab kohe lind välja . </s> <s> Pereisa näos oli lai naeratus ja pereema näos mure lapse koolitunnistuse pärast , mida pereisa polnud veel näinud . </s> <s> Ja nad kõik vaatasid vaatajale otsa . </s> <s> Välja arvatud teismeline poeg , kes kuulis väljas tüdrukute jutukõminat ning pööras pea just pilditegemise hetkel sinnapoole . </s> <s> Seda fakti mainiti alati , kui selle pildi juurde jõuti . </s> <s> Õnneks ei meenutanud meie pilt sellist pilti . </s> <s> Me olime pildil nii loomulikult , kui üldse saab olla lindu klaasist objektiivist välja lendamas oodates . </s> </p>
<p> <s> Kõige paremad pildid tulevad spontaanselt , ilma filmita , katik ees , ülevalgustatult ning ilmutuses vussi minnes . </s> <s> Poseeritud pildid ei tule kunagi välja . </s> <s> Neid on kahjuks enamus . </s> <s> Ja siis on poseeritud pildid , mille on teinud inimene , kes suudab näha hetki ning jäädvustada need põgusad momendid filmile . </s> <s> Need on pildid , milles on dünaamikat või meeleolu , näiteks kuigi modell tundub pildil istuvat , õhkub kogu pildist meeleolu , et ta tormab mööda tänavaid . </s> </p>
<p> <s> Me lõpetasime kohvikus istumise ning jalutasime sihitult , üldsuunaga kodu poole . </s> </p>
<p> <s> Ta küsis minu käest vähe , mõtles pikalt mu vastuste peale ning jõudes endas mingitele järeldustele , naeratas endamisi . </s> <s> Ta vaatas palju ringi . </s> <s> Aga mitte igavusest või lastes lihtsalt pilgul ringi käia , ta jälgis maailma . </s> <s> Tänava ületamine oli lihtne , mida rohkem aga oli inimesi meie ümber , seda rohkem ta vaatas neist igaühte põgusalt . </s> <s> Inimestele otsavaatamise mõjususe õppisin ma temalt väga kiirelt ära . </s> <s> Näiteks lähete foori lubava tule ajal üle tänava . </s> <s> Kui te vaatate maha , et vaadata , kuhu te astute , põrkute te sageli inimestega kokku ja nad pigem ei anna teed ega tee ruumi ega astu kõrvale , kui nad seda teevad . </s> <s> Kui te aga käite pea püsti ning vaatate vastutulijatele silma , annavad nad teed . </s> <s> Käest kinni jalutades oli tema see , kes mind kaasa tiris , mitte vastupidi . </s> <s> Kuid kord , kui ma olin ära õppinud teerajamise , astusin ma julgelt pool sammu eespool , lõhkusin inimjääd ning rajasin teed . </s> </p>
<p> <s> Jõudes koju , jätsime ukse peal hüvasti , vahetades põgusa põsemusi . </s> <s> Nagu katsuks näpuga ahju , teadmata , kas see on kuum või külm . </s> <s> Ma pugesin voodisse teadmisega , et see ahi on kuum . </s> <s> Mässisin ennast õhukese teki sisse ning võtsin mõttes möödunud õhtu läbi . </s> <s> Ma olin armunud , seda kohe kindlasti . </s> <s> Ma olin omadega sees . </s> <s> Järgmisel päeval oli mul vaja korda ajada ainult üks asi . </s> <s> Loodame , et see rusutusest imeliselt paranenud endine suusataja on garaažis . </s> </p>
<p> <s> * </s> </p>
<p> <s> Hommikul ärkasin ma sama meeldiva tundega kui uinudes . </s> <s> Käisin korraks postkastide juures ning urgitsesin endale ajakirja ning kirja . </s> <s> Kiri oli ilma postmargita , kiri oli tegelikult üldse ilma mingite kirjadeta . </s> <s> Vaevalt keegi mind niimoodi vihkaks , et saadaks mulle kirjapommi . </s> <s> Pealegi tundus ümbrik katsumisel väga õhuke . </s> <s> Avades leidsin seest õrnalt lõhnastatud lehe paberit , kuhu oli väga kena käekirjaga kirjutatud , et kui ma ärganud olen ja kohvi tahan , siis pean ise kohale tulema , ja kui ma magusat tahan , siis ise suhkru kaasa võtma . </s> </p>
<p> <s> Ma läksin koos oma lemmiktassiga . </s> <s> Lemmiktass on keraamika ja mitte mingi masstoodang , vaid käsitöö , aga võimalikult standardse kohvitassi kujuga . </s> <s> Ja ma ei mõtle neid väikseid tassikesi , mis kohvikutes on , vaid kruusi , kuhu mahub tüünelt tumedat . </s> <s> Suhkru panin põhja valmis , sest ma ei viitsinud tervet suhkrutopsi kaasa vedada ja tükksuhkrut mul polnud . </s> <s> Tükksuhkruga meenub mulle alati see õnnetu lugu leidurist , kes leiutas paberi tükksuhkru ümber ja selle , kuidas seda avada . </s> <s> Legend oli siis selline , et kui ta nägi pärast pikki aastaid , et keegi ei osanud paberit avada nõnda , nagu ta oli leiutanud , tegi ta enesetapu , leides , et ei ole piisavalt andekas . </s> <s> Tõepoolest , pole midagi lihtsamat kui võtta see paberissepakitud suhkrutükk kätte , kangutada pooli piki paberi kokkukleepimisjoont laiali — ning pakend avaneb vaevata . </s> <s> Aga kes on küll need kurjad inimesed , kes selliseid koledaid legende välja mõtlevad ? </s> <s> Pigem jättis see leidur kõik sinnapaika ning kolis mõnele salajasele saarele , kus kokteilis oleva vihmavarju leiutaja , saapapaelte plastik-otste leiutaja ja vöötkoodi leiutaja juba ees ootasid . </s> <s> Saare sadamas on suur silt — " Ainult klubi liikmetele " — ning kõik teised võivad kus kurat käia . </s> <s> Kindlasti on veel tuhandeid asju , mida me iga päev kasutame , oskamata arvata , et keegi on need välja mõelnud , ära patenteerinud ning selle eest ränka raha saanud . </s> <s> Aga miks ikkagi levivad jõledad jutud leiduritest ? </s> <s> Võib-olla seondub sõna " leidur " hullunud teadlasega ? </s> </p>
<p> <s> Lasin uksekella , õigemini ukselampi ning mõni hetk pärast seda , kui kuulsin pehmeid samme , istusin tema hubases köögis ning jõin märkimisväärselt head kohvi . </s> <s> Märkisin kohvi ära . </s> <s> Ta oli teinud ka paar võisaia juustuga , sest paljast kohvi hommikul juua pole tark tegu , ei , isegi mitte piimaga . </s> <s> Maole tuleb anda ka muud tegemist , muidu on maohaavad varsti garanteeritud . </s> </p>
<p> <s> Kohvi kõrvale rääkisin ma tema küsimuse peale , et lähen varsti garaaži lennukiga tegelema ja ta pakkus ennast kaasa . </s> <s> See oli midagi enneolematut — keegi tunneb tõesti huvi ning isegi niipalju , et tahab kaasa tulla ning lausa vaadata , mida ma teen . </s> <s> Olin sellega igati päri ning mõnusa hommikukohvitamise järel läksin panin end riidesse ning ootasin teda väljas . </s> <s> Ta oli endale jalga pannud tossud ja selga tumedat värvi dressid . </s> <s> Mu pilgu peale , mis ilmselt oli midagi küsimärgi taolist , vastas ta , et äkki tuleb käed külge panna . </s> <s> Mu imestusel ei olnud piire . </s> <s> Mulle meenus kellegi elutarga lause , et mees toetab maailma ja naine toetab meest . </s> <s> Ehk mulle anti väga selgelt mõista , et me kas ehitame seda koos või me ei ehita seda . </s> </p>
<p> <s> Ta tahab olla mu kaaslane , mitte mu tähelepanu pärast võistleja . </s> <s> Kui keegi tähelepanu tahtis , siis see olin mina . </s> <s> Kui ta ei tahtnud mind tähele panna , siis ta seda ka ei teinud . </s> <s> Vaikus ei olnud ta vaenlane ega ta selgitamiskeel . </s> <s> Vaikus oli ta olemus . </s> <s> Me kõndisime käsikäes ja ta rääkis mulle kõike seda vaikselt , et ma kuulaks . </s> <s> Sõnad olid kaalutud , mõte oli selge . </s> <s> Kui ta lõpetas , tuli vaikus . </s> <s> Me kõndisime käsikäes ja kruus krabises jalge all . </s> <s> Ehk oleks me jäänudki niimoodi kõndima , kui ma ei oleks märganud mööda põldu meie poole jooksvat koera . </s> <s> Kui me vahel arvame , et me mäletame tulevikku , siis see hetk olin ma kindel , et ma tean tulevikku . </s> <s> Koer jooksis pea veidi all , hambad natuke irevil , täis otsustavust . </s> <s> Ta jooksis meie poole , et oma hambad kas mulle või mu tüdrukule säärde lüüa . </s> <s> 50 meetrit , mitte rohkem . </s> <s> Ta võimas keha paindus kokku , tagajalad toodi ette , suruti maha , koos jalgade sirutusega taha painutati selg kumeraks ning esijalad sirutati ette . </s> <s> Need suruti omakorda maha ja ta nagu rebis end edasi . </s> <s> Koera pilk oli fokusseeritud . </s> <s> Ma lausa tundsin koera lasersihikut oma kõri peal . </s> <s> Ta oli üks suur ründerefleks . </s> <s> Ma tean , et koerad , kes on inimese parimad sõbrad , on tegelikult hundid ning kunagi ei tea , mis neis selle vana metslase üles äratab ja nad murdma ajab . </s> <s> Oleks siis , et murdma söögi pärast ! </s> <s> Ei , nad murravad murdmise pärast . </s> <s> Eriti perversne ristsugutis looduse ja kodustatuse vahel . </s> <s> Mõlemast halvem . </s> <s> Lõbu pärast tapmise kombe on koer saanud ilmselt inimeselt . </s> </p>
<p> <s> Lükkasin tüdruku oma selja taha ning hakkasin koerale vastu jooksma . </s> <s> Vajusin terve oma kehaga ettepoole ning tõukasin end minema . </s> <s> Juba järgmise sammuga sain paraja hoo , vahemaa oli piisavalt väike ning ma pidin hoidma end ettepoole kaldu , et saada vähegi võrreldav hoog . </s> <s> Täiskasvanud hundikoer kaalub vähemalt 30 kilogrammi . </s> <s> Ma lööks teda massiga , kui me peaks rinda pistma , aga ilmselt ei ole hullunud koer selle spordialaga nõus . </s> <s> Mu silmad olid pärani , ma neelasin koera olemust , ajasin käed laiali , et paistaksin koerale suuremana , ning iga järgmise sammuga tõin neid veidi ettepoole , et koeraga kohtumise punktis oleksid mu käed peaaegu mu ees , kaitstes mu nägu ning andes koerale esimese hoobi . </s> <s> Koeral oli ta hullus , mul oli mu teadmine , et mitte midagi pole kaotada , kõik on kaalukausil . </s> <s> Selja taga oli mu tüdruk , kellega ma oleksin väga tahtnud suudelda , ja ma ei kavatsenudki lasta oma silmnägu ära äestada sellel koeral , kes millegipärast oli arvama hakanud , et ta on Rootsi kunn . </s> </p>
<p> <s> Ma puurisin pilguga koera . </s> <s> Siis toimus pööre . </s> <s> Järgmise korraga ei rebinud ta ennast enam edasi , vaid jättis jalad ette ning peatas oma hoo . </s> <s> Kuid minus oli äratatud mu metslane ning ma tormasin edasi täis otsustavust see koer kätte saada ning võitluses selgeks teha , kes on karja juht . </s> <s> Rootsi kunn aga nii ei arvanud ning keeras otsa ringi ja jooksis teisele poole . </s> <s> Kohe kui see oli juhtunud , peatasin ma oma hoo ning koopainimese peegeldus kustus mu silmis . </s> <s> Pöörasin ümber ning astusin oma tüdruku poole . </s> <s> Ta uuris mind väga tähelepanelikult ning küsis , mis ma oleksin teinud , kui oleksin pidanud koeraga kokku minema . </s> <s> Ma ei osanud talle öelda . </s> <s> Korraks käis mul peast läbi , et ilmselt ma oleksin siis võidelnud kuni lõpuni . </s> <s> Ja lõpp oleks olnud minu võit , olnud see koer siis kas või marutõbine . </s> </p>
<p> <s> Aga mitte see polnud tähtis . </s> <s> Tüdruk noppis sellest episoodist üles teadmise , et minus on hoopis üks teine mina , kes on külmalt kaalutlev , toitub instinktidest ja on oma olemuselt hunt . </s> <s> Mu sisemise mina pehme mulla all on rebenenud graniit , mille tekkinud tühimikes voolab pime ja külm jõgi . </s> <s> Mu mälusaalid on täis tilkuvaid stalaktiite ning mu maa-alustes järvedes ujuvad pimedad valged kalad . </s> <s> Mu alateadvus on aegade hämarusest võtnud kaasa ellujäämiseks vajaliku ning ekstreemsituatsioonides tuuakse kogu esivanemate arsenal välja . </s> <s> Mu süda tagus ikka veel meeletult , kaelas tuksusid sooned , mis on tavaliselt esmane ründekoht . </s> <s> Murdke aju ja murdub loom . </s> </p>
<p> <s> Me kõndisime mõnda aega lihtsalt kõrvuti , sest ma olin liialt pinges , et käest kinni hoida . </s> <s> Ürgmootor keeras oma tuure maha , toonus langes ning süda hakkas jälle normaalses taktis lööma . </s> <s> See põgus , aga väga intensiivne hetk oli mind üle keha higiga katnud , nüüd oli tunda iga nõrgematki tuulehoogu , mis tõi leevendust ning mõjus jahutava paitusena . </s> </p>
<p> <s> Garaažide juurde jõudes olin ma juba täiesti endine ning ma suutsin näole manada enam-vähem normaalse ilme . </s> <s> Siin ma nüüd siis olin . </s> <s> Üks asi on rääkida asjadest , teine asi on näidata asju . </s> <s> Kui inimene vaatab , siis ta näeb ning sa võid seal kõrval seistes seletada maad ja ilmad kokku , kuid see , mida teine näeb , ei muutu . </s> <s> Tuleb meelde see kurikuulus kaarditrikk , kus erinevat masti kuningatest ja emandatest lastakse välja valida üks kaart , jätta see meelde ning kui kuue näidatu asemel näidatakse viit kaarti , pole sinu poolt mõeldut enam nende hulgas . </s> <s> Müstika ? </s> <s> Ei . </s> <s> Meie adumine nägemisest . </s> <s> Me oleksime võinud valida suvalise kaardi või kas või kõik kuus , sest neist ühtegi polnud järgmise viie näidatava hulgas . </s> <s> Me keskendume detailile — ühele kaardile — ega jäta meelde , mis olid teised kaardid . </s> <s> Kui enamus meist langeb nii lihtsate trikkide lõksu , siis mida me veel räägime suurematest trikkidest ? </s> <s> Sellistest , kus vahetatakse pool rahvast välja või luuakse endast hoopis teistsugune pilt , kui tegelikult ollakse . </s> <s> Inimeste suhe on mõnikord ainult hookuspookus : tullakse koju , ollakse hea pereisa , aga tegelikult käiakse armukese juures . </s> <s> Armukese juures ütleb aga , et läheb koju , aga tegelikult läheb garaaži lennukit ehitama . </s> <s> Maskiballgi leiutati selleks , et tuua veidi värskust meie igapäevaellu . </s> <s> Me kohtume ja vahetame oma nägusid ning loodame , et me mõjume uuena sel päeval , iga päev . </s> <s> Need aga , kes meid igavaid näevad , soovivad , et meil oleks rohkem fantaasiat kui kitsehabeme kasvatamine . </s> </p>
<p> <s> Avasin garaažiuksed . </s> <s> Siin olid kõik minu mõtted , unistused , ärajäänud kohtumised ja tunded , rääkimata laused saetuna vineeri , segatuna pahtliga ning kokku määritud õliga . </s> </p>
<p> <s> Umbes paari minuti pärast arvas tüdruk , et parem vist on , kui ta laseb mul siin üksi majandada . </s> <s> Ta oli uste avamisest peale seisnud ning lihtsalt pilguga mõõtnud lennumasina keret ja maaslamavaid tiivakonstruktsioone ning jõudnud arvamusele , et see pole mitte kuidagi see , mis võiks teda huvitada . </s> <s> Ometigi jäi talle silma üks asi : mootor . </s> <s> Ta küsis , mis see on , ning pärast minu lühidat seletamist arutles ta valjult , kas seda saaks ka käima panna . </s> <s> Ajasin rinna märkamatult ette ning asusin mootorit käivitama . </s> <s> Nagu iga kord , nii hüppas mootor ka seekord valju turtsatusega tööle ning jäi tühikäigul podisema . </s> <s> Keerasin kangi , et tuure tõsta . </s> <s> Tüdruk vaatas teisel pool mootorit , naeratas ning andis märku , et ma mootori seisma paneks . </s> <s> Tema arvates oli see just kõige lahedam osa kogu lennukist . </s> <s> Ma olin temaga nõus kuni selleni , et see on lennuki edasiviiv jõud , lennuki süda . </s> <s> Aga ilma tiibadeta ei tõuseks ta kunagi õhku , olgu süda nii suur kui tahes . </s> </p>
<p> <s> Millegipärast arvas ta , et mootor teeb vali häält . </s> <s> Mitte et ta oleks seda tundnud , aga ta vaatas mu säravaid silmi ning see oli kindel märk sellest , et vähemalt sel hetkel karjub mootor mu mõtetest üle . </s> <s> Tal oli nii õigus . </s> </p>
<p> <s> Nädal enne </s> </p>
<p> <s> Saatsin tüdruku suudlusega koju tagasi . </s> <s> Vaatasin , kuidas ta läks kergel sammul , vahel hüpates üle lompide , millest ta jaksas üle hüpata ja millest ta ei viitsinud ringiga mööda minna . </s> <s> Seisin garaažiuksel , kuni ta silmist kadus . </s> <s> Hea on jälgida oma hingetunde kehastust ja sihtmärki . </s> </p>
<p> <s> Läksin sisse tagasi ning istusin seina ääres oleva kasti äärele . </s> <s> Ma pidin nüüd kuskilt alustama , aga ma ei osanud selgusele jõuda , millest . </s> <s> Korraga tundus see lennumasina projekt umbteena . </s> <s> Või siis kas just umbteena , aga ma tunnistasin enesele teadlikult , et ehitus on toppama jäänud . </s> <s> Olud , nagu ma ise nimetaks . </s> <s> Mingil hetkel tunduvad asjad ühtemoodi , teisel hetkel on olud muutunud ja kõik on teisiti . </s> </p>
<p> <s> Mu mõtiskluse katkestas koputus uksele . </s> <s> Tõstsin pea ning mulle vaatas vastu see äsja murest murtud olnud vanamees , kes läbi äratundmise oli saanud uuesti nooreks . </s> <s> Ta vaatas imestusega minu kätetööd ning küsis mult küsimuse , millele ma hetk tagasi vastust otsisin . </s> <s> Ta ootas veidi , et vastust kuulda , aga kuna ma kehitasin ainult õlgu ja laiutasin käsi ja tegin " pole õrna aimugi " nägu , jätkas ta , et oli kuulnud mootori häält ning juba ammu mõelnud , millega ma siin tegelen . </s> </p>
<p> <s> Ma andsin talle lühiülevaate ehitusest , plaanidest , ideest ning sellest , et ma istun ja ei leia , millega edasi minna . </s> <s> Kuulnud , et midagi pole enam vaja välja mõelda ning edasine on suuresti rutiinne töö , pakkus ta ennast mulle abiliseks . </s> <s> Et ta ehitab lõpuni . </s> <s> Rataste pärast polevat vaja muretseda , sest ta oli seda vastasgaraaži vanatädi juba näinud ning too oli hea meelega olnud nõus ära andma ühe käru , et tema juba vana inimene ja mis ta ikka nende kärudega teeb . </s> <s> Mees ütles , et on kohe tagasi , ning saabuski kohe tagasi , võidukas ilme peas ning käru käe otsas . </s> <s> Ja see polnud mitte tavaline käru , rattad all ja plekist vann nende vahel , vaid see oli eriline , amortisaatoritega . </s> <s> Ma küll ei tea , kui palju nendel amortisaatoritel oli käsikärul mõtet , aga ma teadsin kindlalt , et lennumasina all omavad nad väga sügavat mõtet . </s> <s> Mida vähem rappub lennuki kere , seda väiksema tõenäosusega saab see teekonaruste tõttu kannatada . </s> </p>
<p> <s> Ma ei näinud ühtegi põhjust , miks me ei oleks võinud käsi lüüa ning ehitamine võis alata kohe . </s> <s> Tõsi , ma ei tundnud ennast ikka veel piisavalt motiveerituna , et käsi külge panna , ning otsustasin istuda ja vaadata , kuni vanamees , nüüd mu abiline , tõstab parema tiiva karkassi välja ning hakkab vasaku tiiva järgi vineerile jooni tõmbama , et parajaid tükke välja saagida ning nendega tiib katta . </s> <s> Mul tekkis piisavalt hea olemine , nähes , et ehitus jätkub ilma nõela pistmata . </s> <s> Oli nii kerge olla , et otsustasin end premeerida ühe suitsuga . </s> <s> Haarasin riiulilt paki , koukisin sealt ühe sigareti , panin selle suhu ning imesin veel läitmata suitsu . </s> <s> Ninna kerkis tubaka magusmõru lõhn . </s> <s> Haarasin tikutoosi ning libistasin tikuga mööda tikutoosi serva , mis oli kaetud abrasiivainega , nii et kui tikku vastu seda hõõruda , tekib soojus , mis süütab tiku peas oleva väävli ja veel paari keemilisse koostisesse kuuluva aine segu , ning mis omakorda süütab tiku puidust osa . </s> <s> Varjasin teise käega võimalikku tuult ning tõstsin käed näo juurde . </s> <s> Tuli viskles kergest õhuliikumisest tiku otsas . </s> </p>
<p> <s> Me leppisime vanamehega kokku , et kohtume iga päev kell 9 hommikul . </s> <s> Konkreetsed kellaajad ning plaan aitavad koera sabast üle saada . </s> <s> Ma ei oska kuidagi mõista seda , miks inimesed , kaasa arvatud mina , jätavad selle viimase asja tegemata . </s> <s> Koerast ollakse üle , aga kohe , kui sabaots silmapiiril , lendab kõblas nurka , võtmed visatakse kaevu ning tormatakse toimumispaigast hullunult eemale . </s> <s> Süüakse ära suur praad ja viimast poolikut kartulit enam ei jaksata ? </s> <s> Või on see koera saba eelne punkt just see , kus ollakse sisemiselt veendunud , et kui viitsiks , teeks lõpuni , sest suurem osa on tehtud ? </s> <s> Inimesed ja nende koerasabad . </s> </p>
<p> <s> Panin tikuleegi sigareti otsa ning tõmbasin õhku läbi suitsu . </s> <s> Suits hakkas otsast hõõguma . </s> <s> Mu suhu ja kopsudesse jõudis soe suitsusegune esimene mahv . </s> <s> Esimene mahv on alati kõige parem . </s> <s> Värske , õrn , väga mitmekihiline ja sugugi mitte igav maitse . </s> <s> Seda väikest momenti annab pikendada , tõmmates veidi õhku kopsudesse juurde . </s> <s> Millegipärast pole imelik see , et me kuivatatud lehti tõmbame , küll aga loetakse imelikuks , kui me kuivatatud seeni tõmbaks . </s> <s> Ma küll ei tea , aga olen kuulnud , et siis pidid tulema eriti huvitavad unenäod . </s> <s> Tõsi , pärast head suitsu tulevad head mõtted , ehk on suits selle võrra lahjem kraam , et ta unenägudesse ei jõua . </s> <s> Või siis ei olegi suits ise heade mõtete katalüsaator , vaid suitsetamine kui akt . </s> <s> Aeg jääb vaikselt krigisedes seisma , väljapuhutud suits kerkib veidi ning jääb meist veidi kõrgemale hõljuma . </s> <s> Ma pööran oma pea abilise poole , kes on just sisse löömas naela , et fikseerida detailid . </s> <s> Haamer langeb kaunilt kaua ning ta valuhüüatus lükkab aja jälle normaalkiirusega käima . </s> <s> Lõi mööda . </s> <s> Millimeetrite mäng . </s> <s> Ma ei tõsta kunagi haamrit lüües nii kõrgele . </s> <s> Pigem toksin väiksema hooga ja veidi kauem . </s> <s> Sellega seoses meenus mulle mõttetera , mida jagas üks mu tuttav , kes oli võrdlemisi heal järjel , nii et tema tähelepanekuid tasus tähele panna ja meelde jätta . </s> <s> Nimelt soovitas ta lennata nii madalalt , et saab jalaga kogu aeg hoogu juurde anda . </s> <s> Et kui liiga kõrgele lennata ja siis alla kukkuda , ei aita ka tugevad jalad . </s> <s> Ehk ei maksa haamriga nii kõvasti vehkida . </s> <s> Rahulikult , küll see nael saab sisse löödud . </s> </p>
<p> <s> Ma tabasin ennast mõttelt , et ma mõtlen nagu vana mees . </s> <s> Kohe kui tekivad sõnad " rahulik " ja " aeg " , siis on inimene vist oma ajaga seisma jäänud . </s> <s> Tänaval seistes ei näe me enam ruttavaid inimesi , vaid kõik tormavad . </s> <s> Ja tormavad nii kiiresti , et nad on nagu udused jutid . </s> <s> Seierid keerlevad kellal , nagu tahaks minema lennata . </s> <s> Lapsed ja lapselapsed räägivad kiiresti seletades ning isegi tundub , et pudistades . </s> <s> Supp jahtub silmapilkselt , piim läheb kapis kohe hapuks . </s> <s> Vaevalt jõuab tulla kevad , kui juba on palav ja siis on jälle lehed maas . </s> <s> Posti tuleb nii palju , et ei jõua kõike läbi lugeda . </s> <s> Lehti lausa iga päev . </s> <s> Ainult , jah , ainult lapsed ja lapselapsed käivad aina harvemini . </s> <s> Mu mured ja mu teadmised kinnistuvad mu kortsudes . </s> <s> Mida rohkem ajukurde , seda rohkem tarkust . </s> <s> Mida rohkem kortse , seda rohkem elukogemust . </s> <s> Lahustuv kohv on liiga kange , isegi pool lusikatäit . </s> <s> Mu käed värisevad . </s> <s> Mitte nagu siis , kui ma hoovis teiste poistega kaklesin , ärritatult , vaid nagu ebakindel ehitis . </s> <s> Tuleb tuul ja kõik väriseb jälle . </s> <s> Laual on kulunud nurkadega , aga puhas vakstu . </s> <s> Selle peal on paar männikooretükki , mis ma rannas jalutades kaasa võtsin , et neist siis laevukesed voolida . </s> <s> Aga terita nuga palju tahad , käed ei kuula enam sõna ega ole nii täpsed . </s> <s> Pruun ja pude materjal tõrgub ega lase end voolida , vaid laguneb . </s> <s> Väga aeglane pisar on silmas või on lihtsalt ilm selline imelik . </s> <s> Pilved rändavad ära . </s> </p>
<p> <s> Raputan end mõtisklustest ja vahepeal aeglaselt edasihõõgunud suitsult tuhka . </s> <s> Mahakukkunud tuhk laguneb laiali nagu aeda lahtilastud lapsed . </s> <s> Korraga on nagu terve aed lapsi täis ning pool põrandat tuhka täis . </s> </p>
<p> <s> Eelõhtu </s> </p>
<p> <s> Saabusin alles poole öö ajal koju , õigemini tüdruku juurde . </s> <s> Leidsime , et keda me ikka petame ning ööbisime koos . </s> <s> Pealegi oli tal kohvikeetmise aparaat . </s> <s> Pealegi oskas ta süüa teha . </s> <s> Ning miks me olekski pidanud need pikad ööd piinlema , teine teisel pool seina . </s> <s> Mina tahtsin teda , tema tahtis mind . </s> <s> Ei mingeid mänge ega sõnaseadeid . </s> <s> Ta küll ütles , et ta tavaliselt midagi sellist ei tee ning see kõik on nii ootamatu , aga niisamuti kui tema näitas mulle oma salaaeda , näitasin mina talle oma . </s> <s> Kui me leiame selle kellegi , kelle nimel me oleme valmis loobuma millestki , teades , et me jätame selle kerge südamega , siis me oleme veel kord , see ainumas kord , süütud . </s> </p>
<p> <s> Me puudutame esimest korda , me naerame nii , nagu me poleks varem naernud . </s> <s> Või kui , siis ainult lapsepõlves . </s> <s> Ei ole peavangutusi ega kõõrdpilke , mis võiksid pulbitsevat südant jahutada . </s> <s> Iga liigutus on tähtis ja iga päev on eriline . </s> </p>
<p> <s> See , et ma olin ja olen valmis loobuma oma lennumasinast , ei ole enam eneseeitus . </s> <s> Ma ei peagi valima ühe ja teise vahel . </s> <s> Mingil imepärasel moel mahuvad need mõlemad nii vabalt mu maailma . </s> <s> Äkki on nii , et kui kaks südant teineteist leiavad , siis nad ühinevad ning tekib suurem süda kui eelmised kaks kokku . </s> <s> Kuidas muidu seletada seda ootamatult tekkinud lisaruumi . </s> <s> Isegi nii palju , et lennuk koos saba ja tiibadega ära mahub . </s> </p>
<p> <s> Saabusin koju alles poole öö ajal , toad olid pimedad ja tüdruk magas . </s> <s> See võib olla õnnis uni , kui sa käteplaksu peale üles ei ärka . </s> <s> Ning isegi selle peale , et ma pimedas koperdan . </s> <s> Ega ka selle peale , kui ma korraks teleka ette istun , ta sisse lülitan ning klõpsutan kanaleid , et äkki on maailmas toimunud midagi suurt ja huvitavat . </s> <s> Loomakanal , ostukanal , reisikanal , toidukanal . </s> <s> Ning kümnete kaupa uudistekanaleid . </s> <s> Kõik täis vanu uudiseid . </s> <s> Kuidas indeksid langesid , mida siis analüütikud sellest arvasid , mida siis nemad arvasid ja mida nad siis küsisid nende käest . </s> <s> Öösiti on hea üleval olla , kui tead , et su kallim ja lähedane inimene magab teises toas õndsa und . </s> <s> Just see magus võimalus iga hetk unele alla vanduda ning minna teise tuppa , teki alla , kaissu . </s> </p>
<p> <s> Öös olles jahtub keha maha ning voodisse minnes oled sa ALATI külmem kui voodis olija . </s> <s> Siis on ka veidi süümepiinad , kui oma jaheda keha vastu tema tulitavat nahka surud . </s> <s> Siis võtab ta oma käe ning paneb selle sulle ümber . </s> <s> Liigutab veel veidi oma sõrmedega , et tunda , et see oled sina , see külm mees , kes tuleb poole öö ajal ning siis vahib ei tea mida telekast ning laseb oma kehal maha jahtuda ning siis ronib voodisse . </s> <s> No olgu peale , võetakse kaissu , aga ainult sellepärast , et sa oled nii armas mulle ning ma tahan su juukseid sasida , kui ma unesegaselt sind enda vastu surun . </s> </p>
<p> <s> Ootasin , kuni mu käed olid enam-vähem soojaks läinud ning alles siis julgesin teda puudutada . </s> <s> Mu käed ei olnud veel päris soojad ning see sundis ta kergelt võpatama , aga ta kehasoojus võttis mu külmad käed vastu ning see oli väga hea tunne . </s> <s> Keerasin ta ettevaatlikult seljaga enda poole ning võtsin ta siis kaissu . </s> <s> Panin oma nina talle kuklasse ning hingasin ta lõhna sisse . </s> <s> Jäime nagu lusikad karbis magama . </s> </p>
<p> <s> Pärast väsitavat füüsilist tööd tuleb alati hea uni . </s> <s> Õhtul , kui olime lennumasina ehitamise lõpetanud , otsustasime ta kohe ka põllule raja äärde vedada . </s> <s> Siis ei ole järgmisel päeval rassimist ning saab vajadusel terve päeva kulutada proovimiseks ja pisivigade silumiseks . </s> <s> Õhtuhämaruses avasime garaažiuksed ning tõmbasime lennuki kere välja . </s> <s> Madalal olev päike vedas pikki varje ning värskelt värvitud kere küütles . </s> <s> Tõstsime välja ka tiivad ning kinnitasime need lihtsalt omavahel kokku ja tõstsime lennukisse . </s> <s> Neid ei olnud mõtet külge panna , see lisanuks oluliselt laiust ja mööda teed lükates jääksime kindlasti möödasõitvatele autodele liialt ette . </s> </p>
<p> <s> Lennuki lükkamine garaažide juurest teele oli lihtne . </s> <s> Natuke allapoole kallet , tegu oli rohkem hoo kinnipidamise kui lükkamisega . </s> <s> Sealt edasi kulges tee aga laugja kaarega põllu poole , mis oli veidi kõrgemal . </s> <s> Korraks tekkis isegi mõte , et paneks lennukimootori tööle ning laseks tal ennast ise vedada . </s> <s> Loobusime hilise kellaaja tõttu müra tegemast ning lasime võitu saada inimese loomulikul omadusel , mis on enne olulist hetke mitte riske võtta , ning asusime oma kätetööd mäest üles lükkama . </s> <s> Just meie , sest viimased päevad on enamuse tööst teinud vana mees , mina olen enamasti tegelenud töö kontrollimise ning suitsu abil aja peatamisega . </s> <s> Tõsi , sel ajal , mil aeg käis aeglaselt , liikus ka töö tigusammul , aga ometi oli mul vaja pikendada neid " enne , kui valmis " hetki , need olid nii kordumatud . </s> <s> Kõige parem periood pärast seda surnud koera saba punkti on siis , kui oled asunud ületama saba ning uus jõud täidab su rinna . </s> <s> Koduteel laulad , linnud kraaksuvad , päike särab ning töö lausa lendab käes . </s> <s> Ei pea tingimata just minu käes lendama , loeb kogu kollektiivi , ehk siis minu ja vana mehe panus . </s> <s> Tema 40 aastast oli alles kõige rohkem 30 , sest tundus , et tema elupäevad on loetud ideedega . </s> <s> Anna talle ainult ette , ning ta silmad löövad hõõgvele ning ajuripats hakkab tootma seni avastamata nooruseliksiiri . </s> <s> Kortsud sirgenevad , aga õnneks mitte elukogemuse kadumise hinnaga , selg läheb sirgemaks ning kõne kiiremaks . </s> </p>
<p> <s> Sel ajal kui tema viimistles tiibu ning värvis välispindu , tegelesin mina juhtkangide ning -trossidega . </s> <s> Kuna mina olin see , kes loodetavasti õhku tõuseb , siis tahsin ma täpselt teada , mis juhtkang millele reageerib ning asja ise ehitades saab kõige parema tunde . </s> <s> Räägitakse legende meestest , kes pärast auto ostmist ta esimese asjana osadeks lahti lammutavad ning siis kõik ise oma käega kokku panevad . </s> <s> Pidavat parem saama . </s> <s> Ma olen väiksena mänguasju lahti lammutanud , aga lihtsalt uudishimust , et näha , mis seal sees on ja kuidas ta töötab . </s> <s> Äkki on need autolammutajad samasugused uudishimulikud ning tahavad lihtsalt teada . </s> <s> Aga perekonna survel on nad sunnitud lõhutud asja ka uuesti kokku panema , sest pere tahab nädalavahetustel linnast välja ja igapäevaselt on ka palju asju ajada . </s> </p>
<p> <s> Tema lükkas eest , tiibade kinnituskohtadest kinni hoides , ja mina lükkasin tagant , lennuki saba juurest . </s> <s> Ühe ratta kuullaager oli vist omal ajal vähe õli saanud ning kriuksus vaevukuuldavalt . </s> <s> Võib-olla kriuksus ta ainult veidi ja alguses , aga see kõla oli ikka veel kõrvus ning ma olin valmis pooled lindude häälitsused selle kriuksumise arvele panema . </s> <s> Kaks sammu ja kriuks , kaks sammu ja jälle . </s> <s> Mõne aja pärast teadsin ma täpselt , millal järgmine kriuks tuleb . </s> </p>
<p> <s> Lennuki täpset kaalu ei oska öelda , aga poole tee peal tundus , et seda on liiga palju . </s> <s> Lihased hakkasid alla andma , lükkamine oli muutunud rohkem jalg jala ette astumiseks , me ei rääkinud sõnagi , vaid ainult hingasime sügavalt . </s> <s> Süda tagus trummeldades verd ja veri kandis kopsudest hapnikku . </s> <s> Meie kehades toimus põlemine . </s> <s> Särgiseljad leemendasid , õhtu oli mõnusalt jahe ning mõni harv tuulehoog tõi leevendust . </s> <s> Käed kippusid krampi minema ning ma vahetasin alatasa nende asendit . </s> </p>
<p> <s> Meenus see teadlane , kes koera silme ees lampi vilgutas ning talle siis süüa andis , ning mõne aja pärast teadis koer täpselt , et kui lamp põlema läheb , hakatakse ta maolt ootama maohapet . </s> <s> Seda oodati mingist torust , mis oli talle ühe ta magamise ajal pandud ning ausalt öeldes segas see igapäevatoimetusi . </s> <s> Ning ta kiheles hullu moodi . </s> <s> Teadlane avastas , et kui lampi paar korda niisama vilgutada ning süüa mitte anda , siis magu enam ei reageerinud . </s> <s> Mida ta ei teadnud , oli see , et kui lisada katsesse juhuslikkust , kestab mao reageerimine tunduvalt kauem . </s> <s> Nimelt teha nii , et mõnikord anda pärast lambi põlemapanemist süüa ning mõnikord vilgutada lihtsalt lambiga , toreduse pärast . </s> <s> Magu ja koer satuvad segadusse ning magu hakkab igaks juhuks tootma mahlu iga lambipõlemise peale . </s> <s> Kui ka sel korral ei toodud toitu , no eks ole ennegi juhtunud , ning oodatakse järgmise korrani . </s> <s> Läheb vaja umbes kümme korda rohkem lambi põlemapanemist ilma toitu andmata , et lõpuks magu alla annaks ning koer lootuse kaotaks . </s> <s> Seepärast arvasin ma , et iga kahe sammu tagant kostub kriuks , mu kõrvad ootasid seda , aga iga kahe sammu tagant ei kriuksunud ka . </s> <s> Las see kriuks olla , aga paljud , tegelikult isegi enamik inimesi elab terve oma elu sellises teadmatuses . </s> <s> Seekord ei läinud miski õnneks või korda , no ehk järgmine kord . </s> <s> Juhuslikkuse raja mälu antakse edasi põlvest põlve , usku toetatakse rahvalegendidega ning isegi usuraamatus on kirjas , et " kunagi käis ja tegi imetegusid " . </s> <s> Nii me elame ja ootame , et ehk juhtub veel ime . </s> <s> Iga lambi põlemapaneku peale tormame kohale ning loodame , et ehk nüüd . </s> <s> Aga ei , mõne aja pärast läheme jälle laiali , mõned lubavad , et enam ei tule , kuid uue süttimise ajaks on kõik kohal . </s> <s> Sellesama asja peale on üles ehitatud ka loterii . </s> <s> Alati on võimalus , et võidame . </s> <s> Havi käsul ja eestkostel saame pudrumäed , ka ilma lambita . </s> <s> Siis võime lambi lausa katki lüüa , sest meil on pudrumäed . </s> </p>
<p> <s> Seekord vist ei kriuksunud . </s> <s> Vähemalt ma arvasin , et ma ei kuulnud . </s> <s> Küll aga kuulsin vere kohinat kõrvus ning teise ähkimist . </s> <s> See viimane ots oli raskem kui terve teekond kokku . </s> <s> Käed värisesid ja jalad olid nagu vettinud puupakud . </s> <s> Astud ja tunned , nagu maa väriseks . </s> <s> Suu oli sülge täis ning ma pidasin aru , kas nüüd sülitada või neelata alla . </s> <s> See oli osa minust ning äkki leiab organism sellele hea rakenduse . </s> <s> Või siis ei leia , mõtlesin neelatades . </s> <s> Kas minu süljenäärmed üldse midagi tegema hakkavad , kui vaja oleks , et kogu organism suunaks oma jõu jalgade töösse ning ülakeha teatud asendis hoidmisesse ? </s> <s> Higi voolas külma nirena mööda kaela ja selgroogu alla . </s> <s> Veel oli jäänud paarsada meetrit . </s> </p>
<p> <s> Nüüd oleks ära kulunud veel üks lükkaja , kes oleks värskelt puhanud ning paneks käed külge ja lükkaks lennuki nagu õletuusti lõbusa vile saatel kohale . </s> <s> Pühiks käed kujuteldavast tolmust , kohendaks oma tunkesid seljas ning tema päevitunud ja puhanud näost lendaks meie poole naeratus koos silmipimestava hammastereaga . </s> <s> Täpselt sellisena kujutasin ma ennast mõnikord ette , kui kedagi aitama tõttasin . </s> <s> Kui keegi ütleb , et me aitame heast südamest , siis seda ma ei usu . </s> <s> Me aitame , et me sarnaneksime nendele tublidele töömeestele , plakatitelt meeldejäänutele . </s> <s> Plakatitel on kujutatud üliinimesi , ehk isegi inimjumalaid . </s> <s> Nemad on need kõige parema võrdkujud . </s> <s> Neljavärvitrükis . </s> <s> Õnneks ei osata teha sädelevaid hambaid . </s> <s> See osa on ilma trükivärvita , sealt paistab puhas paber , täpselt nii valge , kui see juhtus olema . </s> <s> Aja jooksul paber kolletub ning meie aja kangelased näevad välja veidi teistsugused . </s> <s> Plakatiääred muritud ja hambad kollased . </s> <s> Keegi on püksiäärele midagi sodinud — ülemuse laps , kui tööl kaasas käis , sodis vildikaga vuntsid ja prillid kangelasele ning värvis ühe kolletama kippuva hamba mustaks . </s> <s> Kui meile tõttaks appi selline koleda välimusega inimene , kas me laseks end aidata ? </s> <s> Aga kui ta tõesti tahab ainult heast südamest aidata ? </s> <s> Me uuriks teda enne põhjalikult ning veaks ninaga õhku . </s> <s> Äkki on täis , äkki on kodutu ? </s> <s> Alles siis kui leiame plakatitelt tuttavad tunked , laseme ta appi . </s> <s> Ta naeratab oma firmanaeratust , üks hambakoht must , nagu oleks puudu või vildikaga üle värvitud , ning paneb käed külge . </s> <s> Või oli äkki mu aitaja , see vana mees , ka plakatilt tuttav ? </s> <s> Uurin teda selja tagant . </s> <s> Ei , mitte tema . </s> <s> Esiteks pole tal tunkesid ning tema hambad on korras . </s> <s> Vähemalt ta hingeõhk ei ole hinge mattev . </s> <s> See on nii imelik , et enda hingeõhku ei tunne , aga teise oma kas või kilomeetri taha . </s> <s> Kartes , et hingeõhk meid alt veab , paneme peegli ees olles käe suu ette , hingame välja ning siis kiiresti nina kaudu sisse . </s> <s> Ilmselt plakatitelt õpitud käitumine . </s> </p>
<p> <s> Lõpuks on lennuk kohal . </s> <s> Veel paar sammu ning ma lasen käed alla . </s> <s> Hoog peatub kohe . </s> <s> Ning kuna põld on pehme , vajuvad rattad veidi sisse ning lennuk jääb oma kohale püsima . </s> <s> Rebin endal särgi seljast ning lasen nõrgalt puhuval öötuulel end jahutada . </s> <s> Longin teisele poole lennukit ning mõõdan pilguga põldu . </s> <s> Vähemalt viissada meetrit lauget maad . </s> <s> Ei mingeid vagusid ega kive , pigem meenutab see rohuaasa kui põldu . </s> <s> Päike on laskunud , kuid ööd on siin suviti valged . </s> </p>
<p> <s> Pärast põgusat puhkust , mis ometigi ei tohi liiga kaua kesta , et ta tunduks ikka tööpausi , mitte igavese puhkusena , tõstame tiivad välja ning monteerime lennukile ükshaaval külge . </s> <s> Käed on hiljutisest pingutusest väsinud ning värisevad . </s> <s> Poldid , mida tuleb täpselt läbi mitme kihi ajada , ning mutrid , mida peab sõrmeotstega hoidma , kipuvad liiga tihti käest ära pudenema . </s> <s> Tiib , mis alles garaaži juures oli nii kerge , on vähemalt poole oma kaalust juurde saanud . </s> <s> Pärast tiibade kinnitamist istun lennukisse ning kinnitan tiibadest tulevad juhttrossid juhtkangiga . </s> <s> Sees istumisel ei ole minu jaoks hetkel mingit võlu ega elevust . </s> <s> Kõik see on jäänud kaugele minevikku või on lükatud kaugele homme saabuvasse tulevikku . </s> </p>
<p> <s> Tüdruk ilmselt sätib end magama . </s> <s> Ta on terve õhtu veetnud kodus lugedes ning süüa tehes . </s> <s> Ta istus pikalt aknal ning ootas mu tulemist . </s> <s> Ta teadis , et täna võib kauem minna , sest me olime eile nii lähedal ehitamise lõpetamisele . </s> <s> Kui värv ei oleks hommikuks kuiv olnud , siis ehk olekski varem tulnud . </s> <s> Aga koera saba sai raiutud . </s> <s> Lennuk seisis uhkelt põllu ääres ja ootas oma homset . </s> <s> Vana mees küsis mult ühe suitsu ning pani selle põlema , et aja voolu aeglustada . </s> <s> Midagi oli talle selles hetkes sel öösel armas , et ta valis just selle momendi . </s> <s> Tundsin , kuidas mu südamelöögid jäid üha harvemaks , mu hingamiste vahel oli igavik , mu liigutused olid kui teo roomamised . </s> <s> Kindlad , aga aeglased . </s> <s> Tuul peatus ning ma võisin peaaegu tunda iga üksikut puhangukest , millest koosnes tuul . </s> <s> Kaugemal linna pool peaaegu peatus õhus parv linde . </s> <s> Sünkroonselt nagu iluvõimlejad liigutasid nad oma tiibu ning nende suult kostis väga pikk ja tremologa kraaksatus . </s> <s> Kuna aeg voolas aeglaselt , teadsin , et see kraaksatus jõuab minuni alles mõne minuti , kui mitte rohkema pärast . </s> <s> Näiteks suitsulõhn , hoolimata sellest , et ma olin vana mehe suhtes allatuult , jõudis minuni alles nüüd . </s> </p>
<p> <s> Kustutanud suitsu , tõmmati aeg jälle tavakiirusega liikuma . </s> <s> Kohe olid mul juhttrossid ühendatud ning me pakkisime koos lahti suure presentriide , millega katsime lennuki ööseks . </s> <s> Me ei kartnud , et keegi tuleks seda ära röövima — mida olekski sellega teha ? — , vaid et öine niiskus puitosadele liiga ei teeb . </s> <s> Poole katmise ajal jõudis kohale ka kraaksatus ning vana mees ajas pea kuklasse ning mõtles valjusti , et kas juba on sügis , et nad parves lendavad . </s> <s> Lindude lendamine võib olla samasugune harjumus , nagu töötegemine või iga-aastane puhkus . </s> <s> Nii on kõik teinud , nii teeme ka meie . </s> <s> Me ei küsi , miks me seda teeme . </s> <s> Isegi kui mõni küsib , siis harjunumad vaatavad teda SELLISE pilguga , et küsijal hakkab häbi . </s> <s> Me oleme iseenda raskusega oma eluteele vajutanud rööpad ja sõidame mööda neid , kuni on veel rattaid ja teid . </s> <s> Me pahandame iga teeparanduse peale ning neame foore , mis punast näitavad . </s> <s> Me ei näita suunda ning keerame peateele teistele ette , me lisame tahtmatult gaasi , kui keegi meist mööda sõidab . </s> <s> Me vaatame , kuidas teised sõidavad ja kes kellega sõidab . </s> </p>
<p> <s> See oli töö lõpp . </s> <s> Särgid käe otsas , hakkasime lükatud teed mööda tagasi garaažide juurde astuma , et pesta käsi ja loputada ehk ka ülakeha ning rutata läbi linna koju magama , et homne kiiremini tuleks . </s> </p>
<p> <s> Ärkan keset ööd igatsuse peale üles . </s> <s> Ma igatsen teda , kes mu kõrval on ja magab . </s> <s> Korraga on suur tahtmine ta enda poole keerata , üles äratada , suudelda teda kaua ning oma käed talle ümber panna ja ta enda vastu suruda . </s> <s> Ma tahaksin näha ta silmi , mis mind vaadates naeravad , sõrmeotstega puudutada ta huuli , olles valmis oma kätt ära tõmbama , kui ta hammastega püüab mu sõrmi mängeldes kätte saada . </s> <s> Pimedas ei näeks ma tema silmade värvi , küll aga tunneks ta ripsmete liikumist oma põsel , kui teda kallistan . </s> </p>
<p> <s> Ometigi ei raatsi ma teda üles ajada . </s> <s> Tõusen istukile ning vaatan toas ringi . </s> <s> Öövalgus kaunistab tuba . </s> <s> Tüdruk , minu tüdruk , magab õndsa und . </s> <s> Ma sosistan talle , et ta on armas naine . </s> <s> Seda öeldes olen ma täiesti liikumatult . </s> </p>
<p> <s> Mõte liigub alati kiiremini kui sõna ning on veel palju asju , mida ma tahaksin praegu talle öelda , tundeid ja hetki , mida talle kirjeldada , ning tegemisi , mida tunnistada . </s> <s> Ma võin seda kõike mõelda , aga öelda on palju raskem . </s> <s> Väljaöeldu joonistub tulikirjana kuulaja südamesse . </s> <s> Isegi praegu , öösel , ma tean , et ta ei näe , ja kui ta ei näe , siis ta ka ei kuule , ei ole minus julgust seda kõike talle öelda . </s> <s> Ma kardan oma sõnu . </s> <s> Ma kardan isegi oma mõtteid . </s> <s> Vahel sulen silmad , et mu mõtted ei peegelduks minu silmadest . </s> <s> Sest väljaöeldud mõtetes on vastutus . </s> <s> Seni ma ei tahtnud vastutust . </s> <s> See oleks nagu nööril kõndijale jalgade alla õli pakkuda . </s> <s> Teeb tallad küll pehmeks , aga mitte seda ei ole hetkel vaja . </s> <s> Ilma sõnade kohustusteta püsin ma köiel . </s> <s> Sõnad tekitaksid tuule ning ma kukuksin köielt . </s> <s> Ilma oma unistuseta poleks ma elanud , ilma elamiseta ei ole minust inimest . </s> <s> Homme , juba homme on kõik teisiti . </s> <s> Kindlasti on . </s> <s> Ma tunnen , kuidas edu ja hea päev toovad minusse rahu , heidan pikali ning jään uuesti magama . </s> <s> Võtan tüdruku kaissu ning panen oma käe talle kõhule . </s> </p>
<p> <s> Vana mees aga ei läinud koju , vaid kogus kokku kõik lennukitegemisest ülejäänud tükid . </s> <s> Ta kogus need suurde hunnikusse garaažidest veidi eemal . </s> <s> Viimaks leidis ta atsetooni ja mingi imeliku vedelikuga potsikeste kõrvalt anuma bensiiniga ning kallas need tükid selle tuleohtliku vedelikuga üle ja süütas põlema . </s> <s> See oli ühe etapi lõpp tema elus . </s> <s> Nagu selguse või hulluse hetkedel põletab luuletaja oma loomingut , nii tundus talle , et ta peab hävitama need ülejäägid . </s> <s> Kui me puust midagi voolime , siis voolitud asi on hinnas , tükid , mis sai eemaldatud ning koos moodustaksid selle , mis on selle kuju ümber , ei ole pennigi väärt . </s> <s> Või siiski ? </s> <s> Ilmselt õnnestuks mõne kuulsa kujuri raiutud tükke ka müüa . </s> <s> Andega käsi on need raiunud . </s> <s> Lennuk oli tema jaoks midagi ülevat . </s> <s> Ülejäägid pidi põletama , et keegi ei saaks teada saladust , et keegi ei varastaks ideed . </s> <s> Kui ta saaks vaid põletada ülejäägid enda elust . </s> <s> Kui igaüks saaks nii teha . </s> <s> Kui saaks oma väljaöeldud laused olematuks . </s> <s> Öö on oma pimedusega aususele kutsuv ning kui ma oleksin olnud ärkvel ning seal lõkke ääres , oleksin ma temaga nõus olnud . </s> <s> Las põleb . </s> <s> Me ei ehita enam midagi ümber , me ei tee enam teist lennukit . </s> <s> Homme on viimane päev , seejärel hakkab uus elu . </s> <s> Meie ülesanded ja kohad ei ole veel välja jagatud , aga küll see öö jooksul korda aetakse . </s> <s> Alustame kas või sellest , et toome lennuki garaaži ära ja mõtleme , mida edasi teha . </s> <s> Aga täna me ei mõtle veel sellele ning ma ka ei mäleta kaugemale kui homme . </s> <s> Isegi mitte homset õhtut . </s> </p>
<p> <s> Ma ärkan selle peale , et tüdruk ütleb mulle , et ma olen armas . </s> <s> Ma nägin unes , et ma jooksin ringi mööda pooleliolevat suurehitist ning igast küljest lähenesid mulle kurjad ehitajad , kes karjusid , et siin on ohtlik ja ma pean kohe lahkuma . </s> <s> Ma teadsin , et kui nad mu kätte saavad , siis veavad nad mind kõrvupidi ehitisest välja . </s> <s> Kiiresti ehitasin ma telliskividest ja mördist seinu ja suletud uksi , painutasin metallvarbu , et teha neist rest ning sinna peale valada põrand , ning avasin aknaid , et tekiks tuuletõmbus , mis nad segadusse ajaks . </s> <s> Nad olid pimedad . </s> <s> Nad ei näinud , et nad ehitasid inimtühja paika , et neid oli sinna jäetud ja unustatud . </s> <s> Sellepärast olid nad ka vihased . </s> <s> Ma viskasin ühe tellise vastasseina vastu . </s> <s> Kõik pöördusid kohe sinna ning jäid nõutult mind otsima , arutades , kuhu ma kaduda sain , ega ometi mitte läbi seinte . </s> <s> Niikaua kuni ma suutsin vait olla , nad ei teadnud , kus ma olen . </s> <s> Ma naeratasin endale oma kavaluse peale ning sel hetkel tuli tüdruk vaatama , kas ma olen ärkvel . </s> <s> Ma olin armas oma unelemises . </s> </p>
<p> <s> Lennuk seisis täpselt sama koha peal , kuhu me olime ta eelmisel ööl lükanud . </s> <s> Puhus mõõdukas puhanguline tuul , üksikud pilved triivisid üle taeva . </s> <s> Ma jään neid igatsema , kui ma surma saan ning taeva või põrgu lähen . </s> <s> Taevas olen nende sees ning siis ei oska neid vatiseid tompe enam nii hinnata . </s> <s> Põrgul pole katuseaknaid ning seetõttu sealt ei näe . </s> </p>
<p> <s> Tõmbasime katte maha ning korraga ei olnudki enam muud teha kui lennukisse istuda , mootor käivitada ning siis vaadata , mis saab . </s> </p>
<p> <s> Põllu ääres lehvitavad mulle mu vana mees ja tüdruk . </s> <s> Ma pean olema hullumeelne , et ma midagi sellist teen . </s> <s> Aga see ongi see , millepärast ma olen elanud . </s> <s> Lennumasin oli nagu hullu teadlase obsessioon , nagu mustvalge Hollywoodi-aegne film , kus aru kaotanud teadlane teeb oma suitsevate kolbide ning särisevate varraste taustal sihitut uurimistööd . </s> <s> Teadlane ei saa aru , et ta on kaotanud sihi , et ta jookseb nagu jahimees metsas püssiga ning tulistab kõike , mis liigub , silmad on kinnitunud sihikule , ta jookseb sihiku poole , aga nagu koerale riputatakse lihatükk nina ette , et ta seda taga ajaks , nii ei saa ka jahimehestunud teadlane sihikut kunagi kätte . </s> <s> Alguses oli põhjus , siis oli siht , siis ununes põhjus ning jäi ainult siht , mis ilma eesmärgita devalveerub kiiresti . </s> </p>
<p> <s> Tüdruk tõstis käe . </s> <s> Mootor möiratas ning propellerist tekkinud tuulehoog puhus mu peast mütsi . </s> <s> Minu poole tormav õhk tahtis hinge kinni võtta . </s> <s> Ma hüüdsin " avanti " ning liigutasin mootoripöörete kangi veel — möirgamine läks valjemaks . </s> <s> Lausa väga valjuks . </s> <s> Lennumasin hakkas kõhklevalt edasi liikuma . </s> <s> No nii , siin me nüüd läheme . </s> <s> Siin ma nüüd tulen . </s> <s> Taevas , võta mind vastu . </s> <s> Ma hüüdsin veel kord " avanti " , aga seda ei kuulnud ma ise enam ka . </s> </p>
<p> <s> Taevas aga ei tahtnud mind kuidagi vastu võtta . </s> <s> Lennuk kogus hoogu ning rappumine ähvardas lennumasina laiali lammutada . </s> <s> Õnneks oli veel vaba ruumi hoogu koguda . </s> <s> Õnneks olid amortisaatoritega rattad . </s> <s> Järgmise suurema rappumise peal oli tunne , et korraks ei puutunud rattad enam maad . </s> <s> Ning mida suurema hoo lennuk sisse sai , seda vähem oli järske jõnksatusi tunda . </s> <s> Ning ühel hetkel rappumine lakkas . </s> <s> See oli küll imeväike hetk , paarkümmend sekundit , aga siiski piisavalt pikk , et ma kogesin seda imelist tunnet . </s> <s> Õhus . </s> <s> Mootorimürin oli taandunud tagaplaanile , olevikus olin ainult mina , värisevate kätega juhtkangide juures , ja lendamine . </s> </p>
<p> <s> Järgmisel hetkel ütles lennuki üks tiivatugevdus üles ning lennuk kaotas tõstejõu ja prantsatas tugevasti vastu maad . </s> <s> Ka teine tiib rappus lahti ning kogu keret läbis üks tugev raksakas . </s> <s> Ma ei osanud selle pärast enam muretseda , sest see oli teisejärguline . </s> <s> Ma olin oma ülesande täitnud , mu eesmärk oli täidetud , mu elutöö tehtud . </s> <s> Ma olin lennanud , ma olin kogenud seda tunnet , edasi oli ainult aja küsimus , millal tehakse parem lennuk . </s> <s> Idee on olemas , küllap arendajaid leidub küllalt . </s> </p>
<p> <s> Ronisin vrakist välja ning komberdasin kaasaelajate poole . </s> <s> Surusin mehel kätt ja kallistasin kõvasti oma tüdrukut . </s> <s> Ta surus oma käed mu ümber ning libistas siis oma käed mulle riiete alla . </s> <s> Ma tundsin kuidas mu keha soojus ta külmad käed veidi tõrkudes vastu võttis ning neid soojendas . </s> <s> See oli nii hea . </s> </p>
<p> <s> Nii see algas . </s> </p></div2></div1>
    </body>
  </text>
</TEI>
</teiCorpus>
</teiCorpus>
