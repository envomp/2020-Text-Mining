<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> SINETAVAD KAUGUSED </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> SINETAVAD KAUGUSED </head>
<p> <bibl> <author> <s> JAAN KRUUSVALL </s> </author> </bibl> </p>
<p> Valitud proosat </p>
<p> <gap rend="ilmumisandmed"/> </p>
<p> Novellid </p><div2 type="alaosa"><head> KOOLIVENNAD </head>
<p> <s> “ Kuidas sa elad ? ” küsis Joosep . </s> </p>
<p> <s> “ Kuidas ma elan ! </s> <s> Hästi elan ! ” vastas Anton . </s> </p>
<p> <s> “ Vihm ka üle ei jää , muidu võiks seenele minna . ” </s> </p>
<p> <s> Anton haigutas paksu vatiteki alt . </s> <s> Liigutas varbaid , tegi suitsu . </s> </p>
<p> <s> Joosep vaatas kella . </s> </p>
<p> <s> “ Juba kaksteist ! ” </s> </p>
<p> <s> “ Ega aeg ei küsi jah ! ” ütles Anton . </s> </p>
<p> <s> Joosep niheles vineerpõhjaga toolil . </s> </p>
<p> <s> “ Põletad aga muudkui tõrva . ” </s> </p>
<p> <s> “ Jaa , eks midagi pea tegema ! ” rääkis Anton . </s> </p>
<p> <s> “ Naine-lapsed on kirikus ? ” küsis Joosep , ja niheles veel rohkem . </s> </p>
<p> <s> “ Nojah . ” </s> </p>
<p> <s> “ Mis sul muidu täna kavas oli ? ” </s> </p>
<p> <s> “ Ei miskit . </s> <s> Pidime õhtul poisiga ainult linnupesi minema otsima . ” </s> </p>
<p> <s> “ Jah ! ” imestas Joosep . </s> </p>
<p> <s> “ Poissi huvitavad roolinnud , väikese roolinnu muna tal juba kollektsioonis on , suurt roolindu pole ta aga veel ihusilmaga näinudki . ” </s> </p>
<p> <s> Joosep imestas veel rohkem . </s> </p>
<p> <s> “ Ja sina oled näinud ? ” </s> </p>
<p> <s> “ Olen küll . </s> <s> Suur roolind laulab väga ilusasti . ” </s> </p>
<p> <s> Anton imes suitsu . </s> <s> Käed lamasid tekil . </s> </p>
<p> <s> “ Millal sa üles kavatsed tõusta ? ” </s> </p>
<p> <s> “ Küll ma varsti tõusen . ” </s> </p>
<p> <s> “ Kas siis näitad mulle puravikukohad kätte ? ” </s> </p>
<p> <s> “ Miks ma ei näita ! ” </s> </p>
<p> <s> “ Kes sul seal õues mökitab ? ” </s> </p>
<p> <s> “ See on kits . ” </s> </p>
<p> <s> “ Sul on kits ? ” </s> </p>
<p> <s> “ Meil on kogu aeg kits olnud , kohe peale abiellumist ostsin . ” </s> </p>
<p> <s> “ Kas su naine pole siis eestlane ! ” </s> </p>
<p> <s> “ On küll . </s> <s> Aga lapsed saavad kitsetalledega mängida , ja naine armastab kitsi . ” </s> </p>
<p> <s> Joosep naeratas häbelikult ja arusaamatult . </s> <s> Tema läikivatelt kingadelt nõrgus põrandavaibale veepiisku . </s> </p>
<p> <s> “ Ega meil ainult kits ole . </s> <s> Meil on kalkunipojad ja haned , ja koeral on praegu kutsikad . </s> <s> Ta on aida all . ” </s> </p>
<p> <s> “ Kes ? ” </s> </p>
<p> <s> “ Koer . </s> <s> Viis pojad aida alla , kurask . </s> <s> Küll on raibe ! ” </s> </p>
<p> <s> Siis Joosep vaikis ja vaatas toas ringi . </s> <s> Laual oli käsitsikootud pitslina . </s> <s> Soemüür oli valgeks lubjatud . </s> <s> Kapi otsas seisis lõõtspill . </s> <s> Kapi kõrval rippus Belgia jahipüss . </s> </p>
<p> <s> “ Kuidas sinu käbarad siis käivad ? ” küsis Anton nagu muuseas . “ Eks sul ole raske töö ? </s> <s> See teoreetiku amet ! </s> <s> Mida sa seal tööposti otsas teed ? ” </s> </p>
<p> <s> “ Loen referaatžurnaale . ” </s> </p>
<p> <s> “ Kogu aeg ? ” </s> </p>
<p> <s> “ Siis on veel koosolekud ja väitekirjade kaitsmised , ” pobises Joosep vastu tahtmist . </s> </p>
<p> <s> Anton ajas end üles . </s> </p>
<p> <s> “ Eks ta ole jah , ” ütles ta . </s> <s> Anton oli aluspükste väel . </s> <s> Ta läks paljajalu kööki , ilmus aga varsti tagasi , juues savikausist hapupiima . </s> </p>
<p> <s> “ Tahad ka ? ” </s> </p>
<p> <s> “ Ei taha . ” </s> </p>
<p> <s> “ Maks on sul korras ? ” </s> </p>
<p> <s> “ Vahel tuikab . ” </s> </p>
<p> <s> “ Tervis on ikka kõige tähtsam , ” kostis Anton ja jõi Joosepi nähes terve liitri piima ära . “ Meil siin üks mees murdis hiljuti jalaluu . ” </s> </p>
<p> <s> “ Jah ! </s> <s> Kas pandi kokku ? ” </s> </p>
<p> <s> “ Ei saadud , kildusid jäi vahelt puudu … See mees lendas silla pealt masinaga kärestikku . </s> <s> Nüüd võib silla peal ainult viisteist kilomeetrit tunnis sõita . ” </s> </p>
<p> <s> “ Ma ei pannud silti tähelegi . ” </s> </p>
<p> <s> Anton kiskus poolpidused püksid jalga . </s> <s> Tõmbas rihma hästi pingule ja Joosep imestas , et Antonil pole kõhtu ega midagi – keskelt nagu kahekümneaastane . </s> </p>
<p> <s> “ Nüüd me mõtleme uue teooria kallal , ” ütles Joosep , “ kuidas kunstlikult inimest teha . ” </s> </p>
<p> <s> “ Oo-oh ! ” ütles Anton . “ Või kunstlikku inimest . </s> <s> Ja kuidas edeneb ? ” </s> </p>
<p> <s> “ Normaalselt , ” vastas Joosep . </s> <s> Ta veeretas kaabut näppude vahel ja vahtis aknast õue . </s> <s> Vihm hakkas üle jääma . </s> <s> Perel oli autos igav ! </s> </p>
<p> <s> “ Jah , eks neid teooriaid ole igasuguseid , ” teadis Anton ja vedas ruudulise pluusi üle küünarnukkide selga . “ Võtaks täna mett , aga mesilased on kõik tarus , ei tule midagi välja . ” </s> </p>
<p> <s> Joosep muutus üha kannatamatumaks . </s> </p>
<p> <s> “ Meil lauda taga sõnnikuhunniku otsas kasvab isegi šampinjone , ” ütles Anton ja katsus sõrmedega habemehakatist . </s> </p>
<p> <s> Aga Joosep ei teinud kuulmagi . </s> <s> Ta ei tahtnud enam , et Anton metsa kaasa tuleks . </s> </p>
<p> <s> “ Ega ma teiega kaasa ei tulegi . </s> <s> Ma ainult ukse pealt näitan tee kätte , ” ütles Anton . </s> </p>
<p> <s> “ Hea küll , ” ütles Joosep näiliselt ükskõikselt . </s> </p>
<p> <s> Anton pani villased sokid jalga . </s> </p>
<p> <s> “ Naine keedab õhtuks rabarberikisselli , tule pärast läbi . ” </s> </p>
<p> <s> Joosep tõusis juba püsti . </s> </p>
<p> <s> “ Ja tead , me võiksime loomaarsti juurde minna täkumune sööma , eile ta oli talli juures ametis , kutsus … ” lisas Anton heatahtlikult . </s> </p>
<p> <s> Joosepi nägu tõmbus virilaks . </s> </p>
<p> <s> Köögis pani Anton villastele sokkidele kalossid otsa . </s> </p>
<p> <s> “ Kurat , kui kütaks täna õige sünge sauna , käiks naistega saunas … ” </s> </p>
<p> <s> “ Ei ole aega , ” vastas Joosep ehmunult . </s> </p>
<p> <s> “ Muidugi , ega mulgi , ” ütles Anton . </s> </p>
<p> <s> Mehed väljusid trepile . </s> <s> Joosep pani kaabu pähe , kaabu asemel aga võttis sõrmede vahele autovõtmed . </s> </p>
<p> <s> “ Pääsukesed on lendama hakanud , see ei ole pikk vihm , ” kostis Anton . “ Noh , kuula siis . </s> <s> Keerad sealt vana heinalao juurest vasakule , seal on buldooser sihi sisse ajanud , sõidad kilomeeter maad edasi , algavad kännuhunnikud , ma vedasin kogu eelmise nädala neid tee äärde välja , kändude taga on juba puravikke küll ja küll . </s> <s> Aga sa ole ettevaatlik , mu poiss leidis sealt öösorri pesa , ära peale astu … ” </s> </p>
<p> <s> “ Ei , mis ma … ” </s> </p>
<p> <s> “ Nojah , muidugi … Ole siis tugev ! ” </s> </p>
<p> <s> “ Aitäh , ja vabanda , et ma tülitasin . ” </s> </p>
<p> <s> “ Pole häda midagi . </s> <s> Ma lähen tõmban värava koomale , jääd muidu vahele . ” </s> </p>
<p> <s> Anton läks väravat koomale vedama . </s> <s> Joosep avas autoukse . </s> </p>
<p> <s> “ Joosep ! ” hüüdis Anton . “ Tahad , ma kingin su lastele noore angoora kassi . ” </s> </p>
<p> <s> “ Ei , jumala pärast mitte , ” vehkis Joosep kätega . </s> </p>
<p> <s> Auto sõitis väravast välja . </s> </p>
<p> <s> Anton kadus pajupõõsa taha . </s> </p>
<p> <s> Kukk laulis kanamajas ja küla kajas . </s> </p></div2><div2 type="alaosa"><head> ÄIKE </head>
<p> <s> Väljakule oli püsti aetud torn . </s> <s> Selle torni sisemuses käis vasar üles-alla ning see peksis sammast maa sisse . </s> <s> Müra oli kohutav . </s> <s> Inimesed pahandasid ning püüdsid tornile mitte lähedale tulla . </s> </p>
<p> <s> Aga hiljem hakkas vihma sadama ja müristama . </s> <s> Mees , kes vasarat juhatas , pani agregaadi seisma ja otsis kangi all varju . </s> <s> Müristas hirmus kõvasti . </s> <s> Ja vihma valas ka nagu ämbrist . </s> <s> Mees jäi kõuekärgatusi kuulatama ja peab ütlema , müristamine meeldis talle väga . </s> <s> See kola ja kära , mis sealt taevast paari kilomeetri kõrguselt kostis , tundus talle ilus . </s> <s> See oli nagu muusika . </s> <s> Aga inimesed , kes koos temaga kangi all varjus olid , kartsid ka kõue . </s> <s> Ning kirusid seda . </s> <s> Nad ütlesid , et siin väljakul pole kunagi rahu , kord taob vasar , kord müristab kõu . </s> <s> Mees mõtles samas , et ta pole kunagi nii kaunikõlalist heli kuulnud . </s> <s> See oli täiesti puhas ja loomulik heli . </s> <s> Ta nautis seda . </s> <s> Ta soovis , et müristaks kaua-kaua ja ta võiks seda kuulata nagu kontserti . </s> <s> Sadas vihma . </s> <s> Kõnnitee oli inimtühi , aga sõidutee oli veega kaetud ja siin kihutasid autod . </s> <s> Nad olid rattarummust saadik vees . </s> <s> Vesi voolas , sest tänav oli kallak . </s> <s> Mees mõtles veel , kahju , et vesi ära voolab . </s> <s> Kusagil kukub ta võrestiku vahelt sisse ja kaob mööda maa-aluseid kanaleid linna taha , kust tast mingit kasu pole . </s> <s> Siin aga , kui ta ära ei voolaks , võiksid otse sõiduteel supelda lapsed ning vanemadki inimesed ja neil oleks hea meel ja veest oleks abi . </s> </p>
<p> <s> Aga vesi voolas temast mööda ja kadus käänaku taha ning autod sõitsid temas nagu rataslaevad . </s> <s> Ujuma ei läinud keegi . </s> </p>
<p> <s> Siis lõppes müristamine ja vaibus vihmahoog . </s> <s> Mees tuli kangi alt koos teiste hädalistega välja ning vaatas , kuidas tänav silma nähes tahenes , ning ootas müristamist , mis nii mõnus oli kuulata tema kõrvadele . </s> </p>
<p> <s> Müristamist ei tulnud enam . </s> <s> Mees kobis jälle väljaku keskele torni alla ning lülitas vasara sammast pinnasesse lööma . </s> </p>
<p> <s> Põmm ! ja põmm ! kostis väljaku keskelt ja ümberkaudsete majade aknad värahtasid . </s> </p></div2><div2 type="alaosa"><head> SUVITAJA </head>
<p> <s> Tee pealt tolmu seest kargas kari lambaid üles . </s> </p>
<p> <s> Suvitaja ei saanud kohe pidurdada , sest ta oli mõtteisse vajunud . </s> <s> Ta mõtles parajasti teatrietendusest , millele ta retsensiooni oli kirjutanud . </s> <s> Ta mõtles , palju oma kirjatüki eest raha peaks saama ja kas sellest jätkub aknaraamide ostmiseks . </s> <s> Pealegi oli ta väsinud , sest eelmisel õhtul võttis näitlejatega lava taga viina . </s> <s> Üks näitleja oli teda veel püüdnud solvata , kuid oli ruttu täis jäänud . </s> <s> Pärast oli näitlejale naine kodust järele tulnud ja mehe puhkama viinud . </s> </p>
<p> <s> Lambad kargasid üles , kui nägid halli Zaporožetsit . </s> <s> Juhtlammas , aher vana utt , oli aga maganud . </s> <s> Ta virgus rataste all . </s> <s> Ja uinus jälle , seekord igaveseks . </s> </p>
<p> <s> Suvitaja peatas masina , kui oli lambast juba üle sõitnud . </s> <s> Ta kõndis kiiresti ümber auto ja otsis mõlki . </s> <s> Õnneks ei olnud kusagil kriimugi . </s> </p>
<p> <s> Suvitaja läks siis lamba juurde . </s> <s> Lammas oli inetu ja niitmata . </s> <s> Keel oli tal suust väljas . </s> <s> Suvitaja lõi lammast jalaga . </s> <s> Lammas häält ei teinud . </s> </p>
<p> <s> Suvitaja vaatas ringi . </s> <s> Ligidal oli talu , kuid sealt ei kostnud kippu ega kõppu . </s> <s> Inimesi ka polnud liikumas . </s> <s> Ainult koer vahtis üle aia . </s> <s> Kuid ta ei haukunud . </s> <s> Nagu oleks tumm . </s> <s> Koera pea oli kollane nagu rebasel , aga koon must . </s> <s> Kõrvad olid tal kikkis . </s> </p>
<p> <s> Suvitaja lõi lammast veel kord jalaga ja läks siis auto juurde tagasi . </s> <s> Suvitaja oleks lamba hea meelega teest eemale vedanud , kuid lamba jalad olid sõnnikuga koos ja suvitaja ei tahtnud neist kinni hakata . </s> </p>
<p> <s> Kui ta taas autosse istus ja suitsu suhu torkas , tulid kõik ellujäänud lambad robinal auto juurde ja mõned kõige julgemad isegi nuusutasid kapotikaant . </s> </p>
<p> <s> Suvitaja sõitis edasi . </s> <s> Ta vaatas veel kord talu poole , kuid seal oli kõik endiselt vaikne . </s> </p>
<p> <s> Siis mõtles suvitaja , et ta tegi rumalasti . </s> <s> Rumalasti , et lamba teele vedelema jättis . </s> <s> Ta oleks lamba tallu pidanud toimetama , peremehele asja ära seletama , võib-olla isegi mõne rubla maksma . </s> <s> Peremees oleks talle siis surnud lambast võib-olla tüki kintsu andnud . </s> <s> Ja mis ta nii surnud oli , ta oli üsna soe . </s> <s> Peremees oleks talle šašlõkiks tüki lambakintsu andnud . </s> <s> Suvitaja polnud ammu lambaliha söönud . </s> <s> Linnas nad tegid ikka sealihast šašlõkki . </s> <s> Sellest sai hästi pekise šašlõki , mis särises vardas nagu püssirohi . </s> <s> Kord olid tal grusiinlased külas , grusiinlased küll niisugust rooga ei tahtnud . </s> <s> Kuid eestlasele kõlbas ta küll , eestlane on vähenõudlik . </s> </p>
<p> <s> Autoaknast vilksatasid mööda metsatukad ning põllud . </s> <s> Varsti hakkas paistma ka meri . </s> </p>
<p> <s> Ja peagi seisatas auto suvemaja õues . </s> <s> Suvemaja ehitamine oli veel pooleli . </s> <s> Kaminatki polnud veel sees . </s> <s> Aknad olid laudadega kinni löödud . </s> <s> Ukse ees rippus poolekilogrammine tabalukk . </s> </p>
<p> <s> Suvitaja ei roninudki autost välja . </s> <s> Ta lükkas autoukse valla , et kuum ei oleks , ja hakkas sööma . </s> <s> Naine oli talle vorsti kaasa pannud . </s> <s> Ja kannika leiba . </s> <s> Naine oli talle ütelnud , et ostku külast piima juurde . </s> <s> Suvitaja oli eile aga oma raha läbi löönud . </s> <s> Ei olnud millegagi osta . </s> </p>
<p> <s> Naine oli veel ütelnud , et kutsugu külast kedagi appi ja vooderdagu maja ära . </s> <s> Lauad olid kuivamas . </s> </p>
<p> <s> Suvitaja sõi veidi , laskis siis esiistme alla ja heitis magama . </s> <s> Uks jäigi lahti , sest jalad ei mahtunud autosse . </s> </p>
<p> <s> Kui suvitaja ärkas , oli juba täiesti pime . </s> </p>
<p> <s> Aga ta ei hoolinud sellest , vaid läks merre ujuma . </s> <s> Aga mere ääres kõndisid piirivalvurid , kes ütlesid , et ujuma minna on liiga hilja . </s> </p>
<p> <s> Suvitaja tuli taas auto juurde . </s> <s> Ta pani autoukse lukku . </s> <s> Siis läks majja . </s> <s> Ta sõi veel jupi vorsti , süütas küünla ja istus tugitooli . </s> </p>
<p> <s> Ta võttis lauasahtlist malelaua ja hakkas maleülesandeid lahendama . </s> <s> Pani transistorraadio mängima ja kuulas vahelduseks muusikat . </s> </p>
<p> <s> Siis heitis uuesti magama ja magas teise päeva lõunani . </s> <s> Nüüd käis ta meres ujumas , ja kui tagasi tuli , sõi ära viimase leivakillu . </s> </p>
<p> <s> Pärast takseeris eemalt oma suvemaja , aga tellingutele polnud tahtmist ronida . </s> <s> Redelipulk oli ka katki . </s> <s> Samuti ei teadnud ta , kus on haamer ja naelad . </s> <s> Ta vaatas , et majal pole vigagi . </s> </p>
<p> <s> Maja ümber kasvas ristikhein ja seal nõelas teda mesilane . </s> <s> Suvitaja pani kingad jalga . </s> <s> Oligi hea , sest keegi oli ka õllepudeli vastu seina puruks löönud . </s> <s> Killud vedelesid maas . </s> <s> Võib-olla oli see ta ise olnud . </s> <s> Ja külalehmad olid otse läve kõrvale oma hunnikud teinud . </s> </p>
<p> <s> Siis läks suvitaja uuesti majja . </s> <s> Nüüd tassis ta tugitooli õue . </s> <s> Ta tahtis tugitoolis päevitada ja unistada . </s> <s> Kuid siis hakkas vihma sadama ning unistamisest ei tulnud midagi välja . </s> <s> Suvitaja pidi tugitooli jälle tagasi viima . </s> </p>
<p> <s> Siis ta luges toas ajalehti , mis ta möödunud korral siia oli unustanud . </s> </p>
<p> <s> Õues sadas rahet . </s> </p>
<p> <s> Kui rahehoog üle läks , otsustas suvitaja , et aitab küll . </s> <s> Ta sõidab ära . </s> </p>
<p> <s> Ta käivitas masina ja lülitas käigu sisse . </s> </p>
<p> <s> Nüüd oli hea sõita . </s> <s> Pea oli puhanud ja värske . </s> <s> Päikegi tuli välja . </s> <s> Ja metsa kohale tõusis vikerkaar . </s> </p>
<p> <s> Suvitaja aga mõtles ainult ühest . </s> <s> Ta ootas lambakarja . </s> <s> Ta ütles endale , et ajab täna jälle ühe lamba alla , saagu mis saab . </s> <s> Ainult täna ta enam nii loll ei ole , et saagi maha jätab . </s> </p>
<p> <s> Ja juba tuligi käänu tagant nähtavale talu , kus oli palju lambaid . </s> <s> Auto sõitis sahinal mööda teed . </s> <s> Aia peal vahtis kollase peaga koer . </s> <s> Aga lambakarja tee peal ei olnud . </s> </p>
<p> <s> Lambakari sõi tee veeres rohtu . </s> <s> Vahepeal oli küll väike kraav , kuid suvitaja sellest ei hoolinud . </s> <s> Ta keeras rooli paremale , sõitis vupsti üle kraavi ja oligi lammaste seas . </s> <s> Villakandjad viskusid küll siia ja sinna , kuid Zaporožets sõitis otse , ja alla üks tall jäigi . </s> </p>
<p> <s> “ Hurraa ! ” hüüdis suvitaja autos . </s> </p>
<p> <s> Auto jäi seisma . </s> <s> Mootor suri välja . </s> </p>
<p> <s> Suvitaja avas autoukse , kätt polnud kaugele vaja sirutadagi , lammas oli siinsamas ratta all , suvitaja tiris ta autosse . </s> </p>
<p> <s> Šašlõkk oli olemas . </s> </p>
<p> <s> Kui suvitaja masina teele keeras , vaatas ta korraks veel vilksti talu poole . </s> <s> Aiavärav oli avatud . </s> <s> Künkal seisis kollase peaga koer , suu ammuli . </s> <s> Koer vist haukus , kuid autosse polnud kuulda . </s> <s> Ja väike kõhn eideke komberdas seal kepi najal ringi . </s> </p>
<p> <s> Muidu oli kõik endistviisi . </s> </p></div2><div2 type="alaosa"><head> SURNU </head>
<p> <s> Matusebüroo autobuss põrkas Zaporožetsiga kokku . </s> </p>
<p> <s> Autobussijuht lendas rooli tagant läbi esiklaasi välja ja maandus ninaga maad kündes kuumal asfaldil . </s> <s> Zaporožets kiilus aga autobussi rataste vahele ja inimesed selles ei jõudnud iitsatadagi . </s> </p>
<p> <s> Kui ka autobussis lõppes kõma ja veerevad asjad olid paigale jäänud , kerkis surnukirstu kaas üles ja surnu pistis pea kirstust välja . </s> </p>
<p> <s> Ümberringi oli täielik vaikus , ainult üks mees magas norinal . </s> </p>
<p> <s> Surnu vaatas bussis ringi . </s> <s> Tõstis põlve kirstukaane vahele , tõukas siis kirstukaane õlaga eemale – ja kirstukaas kukkus kolinal bussi põrandale . </s> </p>
<p> <s> Surnu tuli kirstust välja . </s> </p>
<p> <s> Kui hea oli liikmeid liigutada … ! </s> <s> Surnu tegi mõned võimlemisharjutused , ta hüples , hüüeldes : “ Kokku-harki , kokku-harki ! ” Ülikond oli aga õlgadest kitsas ja kingad loksusid jalas . </s> </p>
<p> <s> Surnu istus pingi äärele . </s> <s> Sinna oli palju ruumi tekkinud . </s> <s> Kaassõitjad olid üksteise otsa hunnikusse vajunud ja lamasid meelemärkusetult . </s> </p>
<p> <s> Surnu vaatles oma garderoobi . </s> </p>
<p> <s> Milline vana ja võõras ülikond tal seljas oli ! </s> <s> Püksitagumik oli õhuke kui paberileht , varrukaotsad narmendasid ja taskus oli auk . </s> <s> Üks nööp oli valge niidiga ette õmmeldud . </s> </p>
<p> <s> Kui katkised olid aga tema kingad , kui viltutallatud , ja kuidas oli jätkatud kingapaelu , kui robustselt . </s> <s> Ja kingad olid nelikümmend kuus number . </s> </p>
<p> <s> Surnu katsus oma kurgualust . </s> <s> Aga siin oli kikilips kummist paela otsas , must nagu kassi unenägu . </s> <s> Pluus oli määrdunud ja vasaku rinna kohal roostetas triikrauajälg . </s> </p>
<p> <s> Siis vaatas surnu inimesi , kes siin lamasid . </s> <s> Mees , kes magas norinal , oli juua täis , tal oli pihus viinapudel , ta polnud seda lahti lasknud . </s> <s> Mehe põlved läikisid , ta oli põlvedel hoidnud rasvast vorsti , nüüd vedelesid vorstikillud segamini põrandal , surnu oli ühele vorstitükile peale astunud . </s> <s> Surnu tõmbas mehel kingad jalast ära ja pani oma jalga – oli paras number . </s> </p>
<p> <s> Siis võttis surnu oma kätte ka viinapudeli . </s> <s> Ta rüüpas sealt tubli sõõmu . </s> <s> Viin oli viiekümne kuue kraadine . </s> <s> Surnu uuris lamajaid lähemalt , ta sai nüüd aru , et kõik inimesed olid , kes rohkem , kes vähem , purjus . </s> <s> Surnule tuli laulutuju peale . </s> <s> Ta müksas ühele naisele külge , naine ainult oietas ja lamas edasi . </s> <s> Naine polnud suurem asi , ta oli vana ja inetu , ja naise sõrmed olid vorsti söömisest rasvased . </s> <s> Aga ta käsi lebas ühe noore mehe kaelal , oli seal vist juba kaua lebanud . </s> <s> Noorel mehel oli veel suits sõrmede vahel , mahe Priima suits . </s> </p>
<p> <s> Nende vastas , teispool surnukirstu , lamasid täiesti noored inimesed , mees ja naine , ja mehel oli nägu joomisest üles tursunud . </s> <s> Naine aga hoidis mehe käsi oma süles ja tal olid juuksed selja peal laiali ja huuled märjad ning pruntis . </s> </p>
<p> <s> Naise ja mehe kõrval oli kõveras köökus üks halli habemega taat , värske ajaleht silmil , lõhkine tubakakott kõhu peal . </s> <s> Tema ees põrandal lamas veel keegi , jalad ainult tolknesid mahakukkunud kirstukaane alt . </s> <s> Sokid olid triibulised ja higised , sääremarjad karvased . </s> </p>
<p> <s> Surnu torkas pudeli kirstu padja alla ja avas bussi tagumise ukse . </s> <s> Hele päike lõõmas taevas . </s> <s> Puude lehed olid liikumatud . </s> </p>
<p> <s> Surnu hüppas bussist välja . </s> </p>
<p> <s> Tänav oli tühi , siin-seal seisis vaid mõni uudishimulik . </s> <s> See oli linnaäär . </s> <s> Paarisaja sammu kaugusel loksusid trammivagunid . </s> </p>
<p> <s> Üks uudishimulik seisis päris avariipaiga juures . </s> </p>
<p> <s> “ Kuidas see kõik juhtus ? ” küsis ta . </s> </p>
<p> <s> “ Ei tea , mitte ei tea , ” vastas surnu . “ Aga hea , et niigi läks . ” </s> </p>
<p> <s> Ja ta osutas Zaporožetsile , mis oli sõitjaid pungil täis . </s> </p>
<p> <s> “ Ei ole verelibletki kusagil näha , ” kaebas uudishimulik . “ Kas kõik magavad ? ” </s> </p>
<p> <s> “ Ei tea , ” rääkis surnu . “ Mul kurk kuivab ! ” </s> </p>
<p> <s> “ Gaseeritud vee automaat on nurga taga . </s> <s> Lähme ! ” ütles uudishimulik . “ Ma teen teile välja . ” </s> </p>
<p> <s> “ Õlu oleks parem . ” </s> </p>
<p> <s> “ Võiks ka õlut , ” ütles uudishimulik . </s> </p>
<p> <s> “ Õlut ! </s> <s> Ikka õlut ! </s> <s> Täna on ju pühapäev ! ” </s> </p>
<p> <s> “ Teisipäev ! ” parandas uudishimulik . </s> </p>
<p> <s> “ Või juba teisipäev , ai-vai , kui kiirelt aeg läheb ! ” </s> </p>
<p> <s> “ Kas teie olite ka seal ? ” küsis uudishimulik ja näitas selja taha . </s> </p>
<p> <s> “ Seal küll ! ” vastas surnu . </s> </p>
<p> <s> “ Ei tea , mis kamp see seal ka sõitis ? ” </s> </p>
<p> <s> “ Ei tea , mina tulin alles poolel teel peale , ” valetas ta . </s> </p>
<p> <s> “ Ah soo ! ” ütles uudishimulik . </s> </p>
<p> <s> Eemalt kajas kiirabiauto sireen . </s> </p>
<p> </p>
<p> <s> Kui surnu pärast õllejoomist avariipaigale läks , tõstis kraana just Zaporožetsit lahtise veoplatvormi peale . </s> <s> Samuti veeti inimesi haiglatesse laiali ning autobuss võeti sleppi ja küüditi minema . </s> </p>
<p> <s> Mees aga , kes lamas kirstukaane all ja kel olid karvased sääremarjad , tõsteti kirstu ja kirst löödi kõvasti naeltega kinni , et ta enam lahti ei põruks . </s> </p></div2><div2 type="alaosa"><head> TEATRIKUU ESIMENE PÄEV </head>
<p> <s> Kui mees nägi , et naine istub voodil ja on rusutud meeleolus ja naise selg on paljas , siis oli see mehe jaoks nii ahvatlev , et ta lausa imestas , kuidas saab sel naisel olla nii kena selg , samal ajal kui tema hingel on raske ja süda valutab . </s> <s> Ta ei tahtnud vaadata naise silmi , küll aga tahtis naist ennast , ja ta pani oma laia peopesa naise seljale . </s> <s> See oli soe , ja ta mõtles , et see polnud veel kunagi nii soe olnud . </s> <s> Ta tahtis naist ja talle tundus sel hetkel , et ta armastab teda veel , ja ta ei pööranud tähelepanu sellele , kuidas öökapilt ja tualettlaualt kukkusid põrandale pudelid ja torbikukesed – nii tavaline tundus see talle . </s> </p>
<p> <s> Aga pärast , kui ta ära läks , oli tal häbi , sest ta tundis , et ei armasta ikkagi oma naist . </s> </p>
<p> <s> Ja nad ei läinudki teatrisse sel õhtul , kuigi naine oli väga soovinud , ja niiviisi läksid nüüd teatripiletid raisku . </s> </p>
<p> <s> Ja nad oleksid niikuinii hilinenud , sest tema polnud veel riides , vaid oli istunud köögis ja aknast välja vaadanud , ja kui ta magamistuppa läks , nägi ta , et naine polnud ka veel riides , vaid istus voodil , õhtukleit süles ja kõrge kontsaga kingad jalas . </s> </p>
<p> <s> Naine vaikis ja mees ei ütelnud ka ühtegi sõna , sest mees oli unustanud ehtsat tõde sisaldavad sõnad ; sõnad , mis tal keelele tulid , olid võltsid ja kulunud . </s> <s> Mees oli vihane , ja ta ei teadnud , mille peale . </s> <s> Tal polnud ka kedagi süüdistada , ta oli lihtsalt lakanud armastamast oma naist , kellega ta oli koos elanud kuusteist ja pool aastat . </s> <s> Ja kõige imelikum , ta ei tahtnud , et tema armastus kustuks , sest koos armastusega kustus temas ka kõik inimlik ja puhas . </s> <s> Ta oleks tahtnud armastada oma naist , sest ainult nii oli tema elu täiuslik ja pingeline . </s> <s> Aga nüüd oli ta jahtunud ja ta vihkas ennast . </s> </p>
<p> <s> Siis mõtles ta kaua , mida teha , kas võtta suutäis konjakit puhvetkapist või ööseks kodunt ära minna . </s> <s> Aga lõpuks ei tulnud tal midagi paremat meelde , kui läks ja avas jälle magamistoa ukse . </s> </p>
<p> <s> Tuba lõhnas lõhnaõli järele , parketil oli loik ja klaasikillud , vaibal vedelesid naise kingad . </s> <s> Naine lamas voodil , ta oli silmadele asetanud ajakirja . </s> </p>
<p> <s> Mees tõstis ajakirja eemale , naise silmad olid nutetud . </s> <s> Tal hakkas kahju naise paljast ihust , ta vaatas ringi , millega saaks seda katta , ta võttis villase kampsuni oma voodipoolelt ja laotas selle naise õlgadele . </s> </p>
<p> <s> Siis ütles : “ Kuule ! </s> <s> Lähme jalutama . ” </s> </p>
<p> <s> Naine vaikis . </s> </p>
<p> <s> “ Kuule , lähme jalutama , ma palun . </s> <s> Lähme parki või vanalinna , ” ütles mees . </s> </p>
<p> <s> Naine vaikis . </s> </p>
<p> <s> “ Kuule , lähme jalutama , jalutame öö läbi , ma tahan jalutada , meil on aega küll , homme on pühapäev , lapsed on vanaema juures , ” jätkas mees . </s> </p>
<p> <s> Naine vaikis . </s> </p>
<p> <s> “ Kuule , lähme jalutama , õhtu on ilus , vihma küll sajab , aga ega sest ole midagi , ma tahaksin nii väga värsket õhku sisse hingata ja sulle oleks ka värske õhk kasulik , ” palus mees . </s> </p>
<p> <s> Naine hammustas ajakirja kaant . </s> </p>
<p> <s> “ Ausõna , kallis , ” ütles mees , “ lähme jalutama , pane need vanad saapad jalga , millega sa enam tööl ei käi , need ei pressi sul varvaste peale , ma viskan neile määret taldade vahele , niikaua kui sa riidesse paned . ” </s> </p>
<p> <s> Naine näppis ajakirja . </s> </p>
<p> <s> “ Noh , lähme , eks ole ! </s> <s> Ole inimene ! ” </s> </p>
<p> <s> Naine tõusis istukile . </s> <s> Kampsun nihkus ta õlgadelt ära . </s> <s> Naine pani käed põlvedele ja ta jalad otsisid voodi alt tuhvleid . </s> </p>
<p> <s> “ Pane end ainult soojalt riidesse , pane endale midagi lihtsat selga , peaasi et tuult läbi ei laseks , ega me kohvikusse lähe … ” sõnas mees , ja ta naine meeldis talle sel hetkel . </s> </p>
<p> <s> Ja kui mees eeskotta tormas , et naise saapaid viksida , siis ta hüples õnnest . </s> <s> Ja ta ümises lauluviisi , kui eeskojast kööki viskus , et kohvikannu naise jaoks tulele panna . </s> </p>
<p> <s> Siis vedas ta endale lipsu kaela , kuid enne kui sõlme kinni sidus , mõtles , ah , mis ma tühja sest lipsust – ja võttis , heitis lipsu nagi otsa . </s> </p>
<p> <s> Haaras pintsaku , missugune raske pintsak ! </s> <s> Taskus olid ajalehed , rahakott , töötõend , juturaamat . </s> <s> Ta läks loopis kõik köögilauale . </s> </p>
<p> <s> Kohvivesi kees . </s> </p>
<p> <s> “ Teen mõned võileivad , pistan taskusse , ” mõtles mees . </s> </p>
<p> <s> Siis tuli naine . </s> <s> Ta oli suursugune ja uhke . </s> </p>
<p> <s> “ Kas sa armastad mind ? ” küsis naine – ja mehe nuga peatus võitoosis . </s> <s> Mees kartis seda küsimust , ja kui naine nõnda küsis , siis ka naist ennast . </s> <s> Kui naine küsis , kas teda armastatakse , siis asetas ta enda mehest nagu kättesaamatusse kaugusse . </s> </p>
<p> <s> “ Kuule , ” kordas naine , “ ütle , kas sa armastad mind ? ” </s> </p>
<p> <s> Mees neelatas sülge ja ta silmalaud kord tõusid , kord langesid . </s> </p>
<p> <s> Naine läks eeskotta ja vannituppa , oli tükk aega ära , ja kui ta tagasi tuli , siis olid tal vanad saapad jalas . </s> <s> Naine rüüpas mehe kruusist lonksu kohvi , ja siis nad seadsid end minekule . </s> </p>
<p> <s> “ Kuule , ütle , kas sa armastad mind ? ” küsis naine veel kord , kui mees hakkas välisust avama . </s> </p>
<p> <s> Mees seisis seljaga naise poole , ta oli naise äraoleku ajal köögis üksinda mõtelnud miljoneid ränki mõtteid , nüüd ta kohmitses ukse kallal nagu murdvaras ; ta pööras ümber ja suudles naist sünnimärgile suu juurde . </s> <s> Ta oli vihane , punastas ning ütles : “ Armastan , noh ! ” Sülitas siis jalamatile ja sai viimaks ukse lahti . </s> </p></div2><div2 type="alaosa"><head> KODUNE AREST </head>
<p> <s> Tegelikult polnud midagi juhtunud . </s> <s> Erbert ilmus jälle kindlal kellaajal viienda korruse võretatud rõdule ja veetis seal oma värske õhu võtmise tunni . </s> <s> Nii aastast aastasse . </s> <s> Talviti oli Erbertil peas ainult läkiläki , suviti sonilätu , ja muugi riietuse osas oli lähtutud , või oli Erbert ise lähtunud , välistemperatuurioludest . </s> </p>
<p> <s> Ja kui ta rõdult alla vaatas , ja mitte üksnes alla , vaid ka kaugusesse , siis meenutas ta oma vanu muljeid ja meeleolusid ning südames oli kindel tundmus , et päev on jälle otsast peale hakanud ja elu jätkub tasases tempos . </s> </p>
<p> <s> Kuid ka üks teine tundmus oli Erbertil täna veel südames . </s> <s> See oli protestitundmus vaba aja veetmise vastu siin rõdul . </s> <s> Erbert oleks tahtnud siit ära , ta oleks tahtnud tänavale kolama minna , ja võib-olla isegi veel kaugemale kaduda – sinna , kus lainetavad jõed ja järved või muud veekogud ja haljendab roheline rohi linna taga ning õitseb põlluhein kolhooside territooriumil . </s> <s> Sest oli ju palju tundmatuid paiku ja huvitavaid kohti vaatamise ning nautimise jaoks kõikjal . </s> <s> Ning pealegi oli Erbertil raha olemas . </s> <s> Erbert sai ju nüüd vanaduspensioni . </s> <s> Kuid korteriuks oli lukustatud ja võtit Erbertil polnud – võtme viis kaasa minia , kui hommikul tööle läks , ja poeg paistis miniaga ühel nõul olevat . </s> <s> Jah , raha Erbertil oli , postiljon tõi kord kuus pensioni korralikult koju , kuid pension kadus minia ja poja kätesse , ning Erbert ohkas – sest tema mõtted olid ummikusse jooksnud ; ta ei mõistnud , on tal ikka raha või on ta rahata . </s> <s> Erbertile selgitati asja nii , et selle raha eest , mis talle tuuakse , kasitakse ja toidetakse teda . </s> <s> Ja Erbert ei saanudki toidupuuduse üle kaevata . </s> <s> Külmutuskapis oli pekki küllalt . </s> <s> Kuid mitte ainult toidu peale ei kulunud Erberti raha . </s> <s> Sellega käidi kuurortides , osteti Tšehhi mööblit , ja autojärjekorraski oldi . </s> <s> Muidugi , vahel osteti ka hanemaksapasteeti , kui seda müügil oli . </s> <s> Kuid hanemaksapasteet on delikatess ja ei kuulu igapäevasele toidulauale . </s> </p>
<p> <s> Kõik , mida Erbert üle rõduserva nägi , oli juba tüütuseni tuttav . </s> <s> Maja ees oli lage asfalteeritud plats , selle platsi all pidi asuma kino- , foto- ja helidokumentide riiklik arhiiv . </s> <s> Kuid mis kasu oli Erbertile sellest teadmisest , talle ei näidanud keegi kino ega lasknud muusikat . </s> <s> See kõik oli maa all teiste inimeste jaoks . </s> <s> Ja sissekäikki sinna arhiivi oli Erberti pilgu eest varjatud . </s> <s> Ainult ventilatsioonišahtide suured korstnad andsid tunnistust , et midagi seal maa all ikkagi asetseb . </s> </p>
<p> <s> Teisel pool platsi oli olnud kirsiaed , kuid ühel laupäeval tulid mehed ja raiusid kirsid maha , sest kirsiaia asemele pidi tulema kooperatiivelamu . </s> </p>
<p> <s> Ning midagi muud polnudki rõdult näha . </s> <s> Igavledes meenutas Erbert vanu aegu , mil ta veel töötas ja vaba inimene oli , kuid roosilisemaks need meenutused tema tuju ei teinud . </s> <s> Sest tema minevikutöögi oli olnud väga üksluine – nimelt töötas Erbert söökla kütjana , ja kuna see kõik oli väga ammu , siis köeti pliiti veel puuhalgudega ja briketiga . </s> </p>
<p> <s> Erbert taganes tuppa , võttis laualt tüki napooleonikooki ja kobis kapi taha magamisasemele . </s> <s> Ja kui ta seal kooki mugis , siis mõtles ta muuseas ka Napoleonile endale , kelle nimi oli sellele magusale koogile antud . </s> </p>
<p> <s> Siis süütas Erbert peatsis lambi ja võttis padja alt juturaamatu ning hakkas lugema . </s> </p>
<p> <s> Kuid lugemisisu Erbertil polnud . </s> <s> Sest siit kitsast korterist , kus talle ei meeldinud olla , tahtis ta iga hinna eest jalga lasta . </s> <s> Talle oli isegi ükskõik , kus surra : parema meelega kui kapi taga voodis oleks ta tahtnud surra kusagil künkal , metsõunapuu all või mere ääres tormisel ajal , kui murduvad männid ja pilliroog nõtkub veelgi tuule käes – siis oleks paras aeg surra koos loodusega . </s> <s> Ja üleüldse peaks minema elama kuhugi teise kohta ja elama seal üksinda , sest raha , mida ta saab , selle peale on tal ju juriidiline õigus . </s> </p>
<p> <s> Kuid varsti saabus ootamatult koju üheteistkümneaastane Juss , Erberti pojapoeg – tal olid kaks viimast tundi võimlemisõpetaja haigestumise tõttu ära jäänud . </s> <s> Juss tuli oma võtmega korterisse sisse , lukustas siis jälle ukse , kiikas vanaisa vileda pilguga ja läks kööki suppi sööma . </s> </p>
<p> <s> Erbert tatsas samuti kööki . </s> </p>
<p> <s> “ Juss ! ” ütles ta pojapojale . “ Anna mulle viisteist kopikat ja ava uks , ma lähen kõndima ! ” </s> </p>
<p> <s> “ Tead ju , et ema ja isa ei luba , ” vastas Juss trotsivalt . </s> </p>
<p> <s> “ Käigu nad kus seda ja teist ! ” vihastas Erbert . </s> </p>
<p> <s> “ Võid tänaval trammi või auto alla jääda , ja siis … ” </s> </p>
<p> <s> “ Ja mis siis ? ” </s> </p>
<p> <s> “ … midagi . ” </s> </p>
<p> <s> “ Aga sina ei jää ju … ” ütles Erbert pojapojale . </s> </p>
<p> <s> Juss ei vastanud , kuigi tal kiheles midagi keelel – seda oli näha . </s> </p>
<p> <s> Erbert alistus , nagu seda oli temaga ennegi juhtunud . </s> <s> Ta läks jälle kapi taha . </s> <s> Juss aga lahkus peale söömist , hõigates , et läheb jalakat mängima . </s> </p>
<p> <s> Ja Erbert mõtles siis , kui keeruline asi on elu . </s> <s> Ning vanaduski on juba käes ja tahtejõudu pole ja vastupanek eluraskustele on nõrk . </s> <s> Noorsugu aga kasvab ja neil on omad ideaalid ning jooksev päevapoliitika . </s> </p>
<p> <s> Siis tõusis Erbert püsti ning läks kummuti juurde . </s> <s> Kummutis oli tal oma sahtel , seal oli tal oma arhiiv , fotoarhiiv . </s> <s> Kõige pealmine foto oli suur , raamiga ; enne seisis see kummutil , see oli W. Terrase Päevapildi Kojas tehtud . </s> <s> Pildil oli Erberti naine noore plikana , veel enne temaga , Erbertiga abiellu astumist . </s> <s> Kuid aja jooksul olid poeg ja minia selle kummutisahtlisse peitu sokutanud ning nüüd seisid kummutil fotod Musta mere äärsetest puhkekodudest . </s> <s> Nende peal olid supelkostüümide väel üles võetud Erberti poeg ja minia ühe gruusia vürsti ja Harkovi professori perekonna seltskonnas , siis veel minia eraldi , koos ühe Odessa hambaarstiga , ja ühel pildil isegi fotokiri peal , vene keeles , “ Tervitusi Krimmist ! ” . </s> </p>
<p> <s> Erbert pani jälle oma naise pildi kummutile tagasi . </s> <s> See žest tõi ohke rinnust välja . </s> <s> Polnud veel väga palju aastaid möödunud , mil Erbert oma naise kalmistuliiva puhkama viis . </s> <s> Nüüd aga ajas talle naabermaja Anette ligi , ka pensionieas inimene , Erberti lapsepõlvesõbratar . </s> <s> Muudkui käis rõdu alt mööda ja huikas : “ Ärbi ! </s> <s> Tule alla ! ” Erbert ei saanud alla minna , uks oli kinni , kuid ega ta polekski läinud , sest ta ei tahtnud ilusat mälestust , mis tal oli oma abikaasast hinge jäänud , mustata või muul viisil muuta . </s> </p>
<p> <s> Erbert sirvis vanu fotosid , neil oli ta veel noor ja vägev . </s> <s> Üks foto oli aga salaliku sisuga , ja seda vaatas ta kauem kui teisi . </s> <s> See pilt oli üles võetud Pärnu kõlakojas , kus Erbert koos teiste pritsimeestega “ Amuuri laineid ” mängis . </s> <s> Erbert oli laval , aga tema naine oli publiku hulgas , fotol paremal pool servas . </s> <s> Vasakul servas seisis erukolonel Markson , sümpaatne mees , ja tema ei saanud Erberti naiselt pilku lahti . </s> <s> Peale Marksoni ja Erberti naise oli fotol veel mitusada inimest , kuid need teised olid kõik mittemidagiütlevate nägudega . </s> <s> Erberti naine kuulas muusikat ja vahtis Erbertit . </s> <s> Markson aga oli Erberti naisest sädemel . </s> <s> Ei teadnud siis veel Markson , et Elisabeth ammu teise mehe naine . </s> <s> Ja et Markson üldse Elisabethi kunagi piilunud oli , seda sai Erbert teada alles mitukümmend aastat hiljem , kui Elisabeth Erbertile jutustas , kuidas ta omal ajal oli vaeva näinud , et seda kuulsat naistekütti oma kandadelt maha raputada . </s> <s> Sellesama kontserdi ajal seal Pärnu kõlakojas oli Markson Elisabethile ligi astunud , et alustada oma järjekordset ajaloolist sehvtiasja . </s> <s> Kuid pika nina oli Markson ikkagi lõpuks saanud , nii kindlameelne inimene oli olnud Erberti Elisabeth . </s> <s> Selle eest kiitus talle ! </s> </p>
<p> <s> Ja oli veel teisigi fotosid Erberti arhiivis . </s> <s> Ka tema vend oli seal mitme pildi peal üles võetud . </s> <s> Nüüd elas vend Lyonis ja oli sakslanna naiseks võtnud . </s> </p>
<p> <s> Siis kõlas aga uksekell ja Erbert koristas erutatult oma pilditagavara kummutisahtlisse taas varjule . </s> <s> Algul ei mõtelnudki Erbert ukse ligi minna , kuid kellakõla ei vaibunud – ilmselt helistas keegi , kes teadis , et Erbert kodus on . </s> </p>
<p> <s> “ Jaa , ” ütles Erbert . </s> </p>
<p> <s> “ Kas Erbert või ? ” küsis mehehääl . </s> </p>
<p> <s> “ Erbert , ” vastas Erbert . </s> </p>
<p> <s> “ Oled ikka kodus ? ” </s> </p>
<p> <s> “ Olen küll . ” </s> </p>
<p> <s> “ Lahti ka teed või ? ” </s> </p>
<p> <s> “ Ei ma tee . ” </s> </p>
<p> <s> “ Miks sa siis ei tee ? ” </s> </p>
<p> <s> “ Aga kes seal on ? ” </s> </p>
<p> <s> “ August ! ” </s> </p>
<p> <s> “ August või ? ” </s> </p>
<p> <s> “ August neh . ” </s> </p>
<p> <s> “ Kust sa tuled ? ” </s> </p>
<p> <s> “ Lase sisse , siis räägime . </s> <s> Mul pudel ka põues ! ” </s> </p>
<p> <s> “ Ah pudel ka või . ” </s> </p>
<p> <s> “ Jaa . ” </s> </p>
<p> <s> “ Mul on võti kadunud ! ” </s> </p>
<p> <s> “ Kuhu ta sul kadus ! ? ” </s> </p>
<p> <s> “ Ei mina tea ! ” </s> </p>
<p> <s> “ Kuule , Erbert , ära aja jama juttu . </s> <s> Juba kolmas kord järjest sul võtit pole ! ” </s> </p>
<p> <s> “ Ei ole küll ! ” </s> </p>
<p> <s> “ Kuhu ta sul siis kadus ? ” </s> </p>
<p> <s> “ Oli , aga enam pole ! ” </s> </p>
<p> <s> “ Noo , see pole kellegi jutt ! ” </s> </p>
<p> <s> Erbert vaikis nördinult ja tal oli hea meelgi , et August , sõber , tema näoilmet näha ei võinud . </s> <s> Ta tassis vaid tooli uksele lähemale ja istus toolile . </s> </p>
<p> <s> “ Noh , Erbert ! ” </s> </p>
<p> <s> “ Mis on , August ! ” </s> </p>
<p> <s> “ Võti käes ! ? ” </s> </p>
<p> <s> “ Ei ole käes ! ” </s> </p>
<p> <s> “ Otsi ! ” </s> </p>
<p> <s> “ Sa tule hiljem , pere tuleb koju , teeb ukse lahti ! ” </s> </p>
<p> <s> “ Sinu pere ! ? ” </s> </p>
<p> <s> “ Jaa ! ” </s> </p>
<p> <s> “ Erbert ! </s> <s> Erbert ! </s> <s> Kas sa tead , Erbert , kes ma su pere silmis olen . </s> <s> Joodik , kanavaras , röövel , pätt , kaabakas ja kabajantsik ! ” </s> </p>
<p> <s> “ Ei , see pole tõsijutt ! ” </s> </p>
<p> <s> Siis vaikis Augustki . </s> <s> Ainult vihast ähkimist ja summutatud sajatamist oli kuulda . </s> </p>
<p> <s> Erbert teadis , et ta Augustit niikuinii sisse lasta ei saa ja sellepärast kadus tal huvi kogu sündmuse vastu . </s> <s> Ta nõjatus peaga vaid sooja palitu najale , mis siin ukse kõrval nagis rippus , ning unigi oli tulemas . “ Ta on perekonna sissetulekuallikas ! ” Nii oli Anettegi alt talle korra hüüdnud . </s> <s> Ega midagi hullemat ka Augustil öelda ole . </s> <s> Käsitsi August talle kallale tulla aga ei saa . </s> </p>
<p> <s> Ja Erbert uinuski ukse kõrval toolil pühas rahus . </s> <s> August räuskas ukse taga veel kaua , suitsetas , põrutas kord jalagagi vastu uksetahvlit , kuid abi polnud sest põrmugi . </s> <s> Erbert magas . </s> <s> See oli tema igapäevane vaikne tund , ja tema polnud selles süüdi , et see just siin algas . </s> </p>
<p> <s> Ning kui poeg ja minia koju tulid , siis nad väga ei imestanudki , ütlesid üksnes : “ Näe , kus isa magab ! ” ja lisasid , tõmmates ninaga : “ Suitsulõhna on tunda . </s> <s> Ega sina , isa , suitsu pole teinud ? </s> <s> Tuhka pole küll põrandal näha . </s> <s> Aga tuppa peab värsket õhku ikka saama . </s> <s> Mine sa , isa , rõdule . ” </s> </p>
<p> <s> Ja Erbert kobis jälle rõdule . </s> <s> Teda võib seal sel kellaajal alati näha . </s> <s> Sest tegelikult pole ju midagi juhtunud . </s> </p></div2><div2 type="alaosa"><head> TOTTENSON JA PARTLASED </head>
<p> <s> Pardilaskmise hooaeg algas seitsmeteistkümnendal augustil . </s> <s> Sellepärast läks kolhoosi loomaarst Tottenson jahile juba kuueteistkümnendal kuupäeval , et olla üks esimesi hirmutamata partide keskel . </s> </p>
<p> <s> Suur jahimees Tottenson ei olnud , tema püss oli registreerimata ja lubasid polnud tal ka . </s> <s> Aastas tegi ta vaid kümmekond pauku . </s> <s> Oktoobrikuus käis metskulte kartulikuhja kallalt ära ajamas . </s> <s> Või laskis siis mõne haraka maha , et vennapojale linnas abiks olla . </s> <s> Vennapojale oli vaja kümme paari röövlinnujalgu jahiloa hankimiseks . </s> </p>
<p> <s> Asi algas aga sellest , et viieteistkümnes august oli pühapäev . </s> <s> Tottenson oli isikliku heinateoga mäele saanud ja läks pärastlõunal mere äärde kolama . </s> <s> Ta tahtis ujuda Inglite saarele . </s> <s> Ta oli seda juba kaua plaanitsenud . </s> <s> Inglite saar asus kaldast kilomeetri kaugusel . </s> <s> Ta tahtis saarel päikest võtta ja oma noore elu üle järele mõelda . </s> <s> Ta lonkis mööda kallast , sumpas mööda roostikku , et leida kohta , kust oleks saarele kõige lühem tee . </s> <s> Ta nägi juba siis parte , kuid ei pööranud nendele erilist tähelepanu . </s> <s> Ta pööras oma tähelepanu kolhoosi lehmakarjale , kes siin madalas vees pilliroogu sõi . </s> <s> Ta teadis , et kultuurkopli üks külg ulatub merre ja on traadistamata , kuid ta imestas , et lehmad läbi savise meremuda nii kaugele tulevad . </s> <s> Aga lehmad sõid , kaelad õieli , pilliroopäid , ja ainult tüügastik jäi nendesse kohtadesse püsti , kust kari oli üle läinud . </s> </p>
<p> <s> Tottenson mõtles , et lehmad riskivad oma tervisega , tulles nii kaugele merre – udarapõletikku oli tänavu palju . </s> <s> Lehmad on kerged ehmuma – piisab sellest , kui haigur nende nina eest tiibade rabinal lendu tõuseb või külakoer läbi vee jookseb , kui lehmasüda juba rinnus udiseb ja jalg all nõrgaks lõtvub . </s> <s> Ning põletik ongi udaras sees . </s> <s> Tottenson mõtles , et peab karjanaisi hoiatama , et nad jahihooajaks lehmi mere äärde koplisse ei laseks – jahipüssipaugud võivad neile halvasti mõjuda . </s> </p>
<p> <s> Aga oma ihuarsti loomad tundsid ega teinud temast väljagi , kui see nende ligidalt möödus , et Inglite saarele ujuda . </s> <s> Vesi oli soe , Tottenson viskus lainetesse , üleriided oli ta juba varem põõsastesse peitnud . </s> <s> Saarel kasvas tihe roheline rohi , tema kohal lendlesid kisades tiirud ja kajakad , seda oli kaugelt näha ja kuulda . </s> <s> Tottensonil oli kahju , et kolhoos lambaid ei pea , hulk söödamaad läheb niimoodi raisku . </s> <s> Lambad võiks aga kevadel paatidega saarele toimetada ja alles sügisel sealt ära tuua , saarel hunte pole ja saar ise on kolm hektarit suur . </s> </p>
<p> <s> Vesi oli tumesinine ja lained kastsid loomaarsti nägu . </s> <s> Ujuda oli kerge . </s> <s> Läbinud kolmandiku vahemaast , tegi Tottenson väikese peatuse . </s> <s> Jalad tal enam põhja ei ulatunud , kuid sääremarjas valmistas end kramp ette . </s> </p>
<p> <s> Vesi vaikis ja õõtsus kurjalt . </s> <s> Siin oli väga sügav . </s> <s> Tottenson väsis ja tal hakkas külm , ta mudis veidi säärt ja kirus mõttes , et käib nii vähe jala ja mingisugust sporti ei harrasta . </s> <s> Kramp läks üle ja Tottenson ujus edasi . </s> <s> Aga täpselt poolel teel , saare ja maismaa vahel , õõtsus vesi veel tugevamini . </s> <s> Ja isegi laineid polnud seal , Tottenson tundis end nagu kaevu põhjas olevat , vaatas saare poole – saart polnud näha , vaatas maa poole – kallast polnud näha . </s> <s> Ta hakkas kartma . </s> <s> Ta kuulatas , kuspool lehmad ammuvad , ja ujus tagasi . </s> <s> Pagan võtku ! </s> <s> Upu veel ära ! </s> <s> Ja naine ei tea midagi . </s> </p>
<p> <s> Tottenson ei tundnud südametunnistusepiinu , kui mõne minuti pärast taas maa jalge alla sai . </s> <s> Ta surus endas maha igasuguse alaväärsustunde . </s> <s> Ta ei ütelnud endale isegi seda , et ta on vilets mehike või et ta on argpüks või nii edasi . </s> </p>
<p> <s> Ta ronis kivide varjus liivaribale ja päevitas seal kaks tundi , jäi isegi magama , ja kui ta üles ärkas , oli tal kõht tühi ja iga ihukarva otsas rippus vaevahigi tilk . </s> <s> Ta kastis end korraks vette ja otsustas hakata koju minema – kõige otsemat teed mööda , läbi roostiku . </s> <s> Nüüd lehmad teda enam ei huvitanud , need olid kutsutud õhtusele lüpsile . </s> <s> Siit-sealt tõusid pardid lendu , neid oli igas suuruses ja igast liigist , üks kerkis õhku isegi nii Tottensoni lähedalt , et veepiisad linnu tiibadelt loomaarstile vastu keha pritsisid . </s> <s> Loomaarstil käis südamest mõnus vool läbi . </s> <s> Sülgki kogunes keele peale . </s> <s> Linnud olid ju nii julged , et neid võis lausa käsitsi püüda . </s> <s> Ole ainult kärmas mees ja ära maga . </s> <s> Tottenson tegi edaspidi vees vaiksemaid samme , koolutas pilliroo endast eemale , seda raginal murdmata , ja tõstis jalgu , ilma et see saja meetri taha kostnud oleks . </s> <s> Roostik lausa kihas partidest , siin polnud muud kui üks igavene vee mulin ja prääksumine , nagu pulm oleks käimas , või pidu . </s> <s> Loomaarsti süda töötas rinnus nagu koolijütsil . </s> </p>
<p> <s> Pardidki nägid loomaarsti . </s> <s> Osa neist sukeldus , osa ujus kiirelt avavee poole , osa peitis end haledat häirehäält tehes mereheina sisse . </s> <s> Mõned lendasid otse loomaarsti pea kohalt üle ja loomaarst jälgis neid alt justkui rebane . </s> </p>
<p> <s> Järsku kerkis otse ta jalge eest terve grupp parte üles . </s> <s> Need olid noored ja väikesed rägapardid , kes hoidusid veel emalinnu juurde . </s> <s> Emalind pääses püstloodis õhku , poegadel polnud aga veel nii tugevaid tiibu , nemad laskusid mõne meetri järel jälle vette ja tegid sealt uue katse . </s> <s> Roog oli tihe ega lasknud tiibadega vehelda . </s> <s> Loomaarst prantsatas pardipoegadele peale , kuid see ajas linnud ainult ärevile ja nüüd said kõik lendu . </s> <s> Peale ühe . </s> <s> Sellel sai loomaarst sabast kinni . </s> <s> Küll ta oli uhke ! </s> </p>
<p> <s> Ta hoidis oma saaki pihus ja kõndis kodu poole . </s> <s> Esialgu oli ta rõõmust lausa ogar , kuid vähehaaval hakkas veri jahtuma ja mõistus läks kainemaks . </s> <s> Part ei teinud põgenemiskatseid , ta pööras aeg-ajalt ainult pead , et kord vasaku , kord parema silmaga jälgida taevast , kus kisasid kaeblikult ta suguvennad ja -õed . </s> </p>
<p> <s> Linnud olid paanikas . </s> </p>
<p> <s> Tottenson paitas oma kareda käega noore rägapardi sulestikku , kergitas tiivaotsi ja imestas erkrohelisi värve nähes . </s> <s> Katsus linnu lestasid , need olid õrnad ja pehmed , katsus nokka , nokk oli lame nagu puulusikas . </s> <s> Tottenson mõtles , mitu liitrit vett peaks pardi peale valama , et saaks hea puljongi . </s> <s> Sest part oli nii väike , et mahtus vabalt peo sisse . </s> <s> Part oli hakisuurune . </s> </p>
<p> <s> Kui Tottenson jõudis paika , kuhu ta ennist oma üleriided oli jätnud , ei teadnud ta veel , kuidas parti surmata . </s> <s> Siin , mere ääres , ei osanud ta midagi peale hakata . </s> <s> Kodus oli aga pakk ja kirves . </s> </p>
<p> <s> Ta pistis pardi niikauaks pükstesse , kui särki ja pluusi selga pani . </s> <s> Keris püksid rulli ja torkas need ajutiselt põõsasse tagasi . </s> <s> Siis nööpis särgi kurguni kinni . </s> <s> Tahtis ka juukseid kammida , kamm oli aga püksitaskus . </s> </p>
<p> <s> Püksid tuli niikuinii jalga panna ja Tottenson mõtles , kuhu panna part niikauaks , kui ta pükse jalga ajab . </s> <s> Võib-olla pluusi alla põue ! </s> </p>
<p> <s> Kui Tottenson pükse lahti harutas , oli ta veidi ettevaatamatu ja part kukkus mööda püksisäärt alla liiva peale . </s> <s> Loomaarst tahtis talle palja jalaga peale astuda ; ta ei kahelnud vähimalgi määral , et jõuab , kuid … võta näpust . </s> <s> Part pääses lendu . </s> <s> Tottenson viskas püksid kus seda ja teist ja tormas pardile järele , sest part lendas madalalt . </s> <s> Veepiiril pidigi ta jooksiku peaaegu kätte saama , kuid see oli ka viimane lootus . </s> </p>
<p> <s> Saak oli läinud . </s> </p>
<p> <s> Puljong jäi söömata . </s> </p>
<p> <s> Õhtu veetis loomaarst kehvasti , tal olid külalised , öö samuti , Tottenson oli nagu teiseks loodud … </s> </p>
<p> <s> Hommikul vara istus ta aga majatrepile maha ja hakkas padruneid toppima . </s> <s> Linnuhaavleid oli tal vähe , sellepärast pani ta mängu kogu tina , mis sahtlitest leidis – nii hundiherned kui ka kuuli , mille kingitud põdrakintsust kunagi leidis . </s> <s> Kokku sai sellisel viisil kakskümmend kuus laetud padrunit , ja Tottenson tõmbas padrunivöö ümber kõhu . </s> </p>
<p> <s> Siis sõi ta piima-leiba ja ütles naisele , et kui teda otsima tullakse , ütelgu – tohter teeb külas eravisiite , süstib sigu või midagi niisugust . </s> </p>
<p> <s> Naine soovis : “ Kivi kotti ! ” Ja juba Tottenson läkski . </s> </p>
<p> <s> Oli kuueteistkümnes august . </s> </p>
<p> <s> Tottenson läks aluspükste väel , padrunid vööl ja Tuula kaheraudne käevangus . </s> <s> Käiguks valis ta varjulisemaid kohti , et keegi teda ei näeks . </s> <s> Kui talle merelõhn juba ninna tungis , kuulis ta ka ühtlasi partide muretut prääksumist ja see tõstis tuju . </s> <s> Ta jõudis kaldapealsesse lepavõssa ja piilus sellest lähivett . </s> <s> Merel oli hõre udu , päike polnud veel küllalt soe . </s> <s> Saari ega lahe teist kallast silm hästi ei seletanudki . </s> </p>
<p> <s> Kui ta võsast väljuda tahtis , nägi ta liivaseljandikul keset vett kolme suurt lindu sulgi puhastamas . </s> <s> Tottenson tardus paigale , ta ei uskunud , et tal nõnda toredasti veab ; alles poole tunni eest tuli ta kodust ja juba passis saak laskjat . </s> <s> Linnud olid suured ja rasvased nagu haned ; kuid see oli niimoodi sellepärast , et nad hoidsid tiibu kohevil – tegelikult olid liivaseljandikul sinikaelpardid . </s> <s> Tottenson ei mallanud kaua aru pidada , ta tulistas enne , kui linnud teda jõudsid märgata ( vahemaa oli kuuskümmend meetrit ) , kahest rauast korraga . </s> <s> Kui suits hajus , jooksis Tottenson lähemale , kuid tema suureks üllatuseks oli liivaseljandik tühi … nagu oleks ta püss ainult paberinutsakutega laetud ! </s> </p>
<p> <s> Tottenson uuris relva ja kehitas õlgu . </s> <s> Ta kõrvades kumisesid veel paugud . </s> <s> Naljakas ! </s> <s> Talle tuli meelde , et ta on salakütt ! </s> <s> Keegi vanamutt loputas eemal pesu , ei tea , kas ta tundis loomaarsti ära ! </s> <s> Tottenson vajus ruttu minema . </s> <s> Roostikku , kus teda keegi ei näe . </s> </p>
<p> <s> Tottenson läks samas suunas mis eilegi , kui ta Inglite saarele valmistus ujuma . </s> <s> Ja lehmadki olid täna siin mereäärses koplis . </s> <s> Ainult nad ei ragistanud roostikus , vaid sõid kaugemal kõva maa peal rohtu . </s> </p>
<p> <s> Tottenson surus raudadesse uued padrunid . </s> <s> Varsti laskis ta pilliroo varjust üht ujuvat rääksparti , kuid see kadus nii ära , et loomaarst ei teadnudki , sai ta pihta või mitte . </s> <s> Paugud aga kõlasid heledate laksatustena hommikuses õhus . </s> <s> Kusagilt kaugemalt kuulis Tottenson ka harvu pauke , seal oli vist samuti mõni salakütt , ja sellest teadmisest muutus Tottenson palju julgemaks . </s> </p>
<p> <s> Lõpuks õnnestus tal hundihaavlitega suur jääkoskel maha lasta . </s> <s> See oli juhuslik ülelendaja , kes ei valinud kõrgust – nüüd kukkus ta nagu nott kivi peale vanasse kajakapessa , siin polnud suurt laskmisoskust vajagi . </s> <s> Lind oli võrdlemisi näru , kuid Tottenson torkas ta kaelapidi padrunivöö alla ja valvas jälle taevast . </s> </p>
<p> <s> Kaks ärevalt kisavat parti keerlesidki seal , nad tegid suuri ringe ühes ja samas kohas . </s> <s> Tottensoni püssitoru jälgis neid pingsalt . </s> <s> Kui nende siluetid püssi ees küllalt hästi välja joonistusid , vajutas Tottenson päästikule ja linnud langesid rapsides vette . “ Milline edu ! ” juubeldas Tottensoni hing . </s> </p>
<p> <s> Ta tormas allatulistatud linde otsima . </s> <s> Roostikus vilkus aga midagi punast . </s> </p>
<p> <s> Tottenson leidis linnud üles . </s> <s> Need lamasid kolhoosi parima piimalehma Maigu nina all ja veis nuusutas neid raskelt hingeldades . </s> <s> Sama raskelt hingeldas Tottenson . </s> <s> Ta lõi Maigule püssipäraga kintsude pihta ja Maigu vedas oma jalad mudast välja ning eemaldus pead kõrgele tõstes paar sammu . </s> <s> Seal olid ka teised lehmad : Mille , Suunik ja Berta . </s> <s> Bertal oli Tottenson tänavu juba kord udarapõletikku ravinud . </s> </p>
<p> <s> Loomaarst pistis uued linnud samuti vöö vahele ja püssiga vehkides kurjustas lehmadega . </s> <s> Lehmad , kes seni olid vaikselt end varjanud , tegid nüüd suurt solinat ja nende lähedalt lendasid üles sõtkad – suured pruunid pardid , kes pesitsevad puuõõntes . </s> </p>
<p> <s> Pahh ! </s> <s> Pahh ! </s> <s> Pardid kukkusid vette tagasi . </s> <s> Tottenson laadis püssi uuesti , sest lehmade kohale ilmus rühm piilparte . </s> <s> Need olid väikesed arad linnud lühikeste tiibade ja sabadega , ning vastu heledat taevast nägid nad välja nagu supi seest jooksusaanud . </s> <s> Tottensoni hundihaavlid tõmbasid neid lausa robinal alla . </s> </p>
<p> <s> Loomaarsti oli tabanud jahikirg . </s> </p>
<p> <s> Lehmadele meeldis see vististi aga vähe , sest nad tõmbasid saba selga ja kõrvad pea ligi . </s> <s> Tottenson laadis kähku püssi ja virutas jalaga kõige lähemal tuiavale lehmale . </s> <s> Oligi viimane aeg , sest õhk otse väreles tiivalöökidest . </s> <s> Tottenson tulistas lausa huupi ning parte aina kukkus , üks siia , teine sinna , ja Tottensonil polnud neid aega üleski korjata . </s> <s> Pahh ! </s> <s> Ainult lehmade pikk ja hale ammumine segas Tottensoni veel end täielikult unustamast . </s> <s> Pahh ! </s> <s> Üks surnud part langes talle ülevalt isegi pähe , kuid Tottenson pühkis ta käeseljaga eemale nagu koitanud läkiläki . </s> <s> Ta oli nii hasardis , et oleks lehmadki kõik maha lasknud , kui need oleksid vähegi pardi vurhvi välja andnud . </s> <s> Kuid ei andnud ju , ja selle pärast vihkas Tottenson praegusel hetkel lehmi . </s> <s> Pahh ! </s> <s> Aga lehmad ei soovinud , et loomaarst oma viha nende peale välja valaks , ja jooksid roostikust minema ning kogunesid kaldale kokku , inisesid , rohtu ei söönud nad aga enam pool tundi juba . </s> </p>
<p> <s> Tottenson läks edasi . </s> </p>
<p> <s> Inglite saargi oli juba kaugele selja taha jäänud . </s> </p>
<p> <s> Ta noppis jälle mõne kopsakama linnu endale vööle ja luuras taevast edasi . </s> <s> Viimaks oli Tottensonile jäänud rauda ainult kuuliga padrun . </s> </p>
<p> <s> Ta nägi üht sookurge … </s> </p>
<p> <s> “ Seis ! ” kuulis siis loomaarst hüüdu . </s> <s> Ta vaatas küljele . </s> </p>
<p> <s> Viiekümne sammu kaugusel seisis kummisäärikutega mees , nahkjope seljas ja vormimüts peas . </s> <s> Tema selja taga kõrge kalda peal seisis tumeroheline maastikuauto . </s> <s> Seal oli veel mehi . </s> </p>
<p> <s> “ Tulge siia ! ” ütles kummisäärikutega mees . </s> </p>
<p> <s> Tottensonil vajus süda vaksa võrra allapoole . </s> <s> Kummisäärikutega mees oli jahiinspektor . </s> </p>
<p> <s> “ Tulge siia ! ” ütles mees ja tuli ise ligemale . “ Visake püss eemale ! ” lisas ta . </s> </p>
<p> <s> Tottenson ei visanud . </s> <s> Süda tal enam madalamale ei vajunud . </s> <s> Jahiinspektor on võõras ja Tottensoni ei tunne . </s> <s> Ja eraldusmärke pole Tottensonil ka , ta on poolalasti . </s> <s> Ja pilliroog on ümberringi . </s> </p>
<p> <s> Tottensoni käsi tõusis instinktiivselt . </s> <s> Tottensoni käes oli püss . </s> <s> Rauas oli kuul . </s> <s> Tottenson tulistas . </s> <s> Pauk oli tugev . </s> <s> Jahiinspektor vaarus . </s> <s> Oi ! </s> <s> Tottenson ei tahtnud ju jahiinspektorit maha lasta . </s> <s> Püss läks vaid käes lahti ! </s> </p>
<p> <s> Jahiinspektor viipas meestele auto juures . </s> <s> Ta näitas käega ühele , et see jookseks paremalt poolt Tottensonile vastu , siis teisele , et see jookseks vasakult … Paremalt ! </s> <s> Vasakult ! </s> </p>
<p> <s> Siis pani Tottenson jooksu . </s> <s> Joosta võis ta ainult ühes suunas , mere suunas . </s> <s> Ja Tottenson läks merre . </s> <s> Püssi riputas ta kaela , kuid pardid jättis endiselt padrunivöö vahele alles . </s> <s> Lehmad ammusid tigedalt ja ülesärritatult , kui Tottenson ujuma hakkas . </s> </p>
<p> <s> Ja kui jahiinspektor õieti midagi taipama hakkas , oli Tottenson juba üpris kaugel , ja jahiinspektor muigas mõistmatult . </s> </p>
<p> <s> Tottenson aga ujus , püss seljas , ja lahe teise kaldani oli kuus kilomeetrit vett . </s> </p></div2><div2 type="alaosa"><head> SORTSI LEIB </head>
<p> <s> Selles väikeses toas oli ka pliit , millel ta võis süüa valmistada , kui tahtis . </s> <s> Aga eriti ta just ei tahtnud . </s> </p>
<p> <s> Ta keetis sellel ainult teed , terved suured kannutäied tseiloni või gruusia teed , mis oli hästi kange ja mida ta jõi kuumalt . </s> </p>
<p> <s> Mõnikord käis ta vanamutikese Maria juures , ja Maria pakkus talle praetud kartuleid ning silku . </s> <s> Silgud olid soolased ja roostevärvi ning lamanud tünnis juba aasta või paar . </s> <s> Ta palus endale siis soolvett , see maitses parem , sest sellel oli juures vürtsi- ja loorberilehtede maik . </s> <s> Maria juures käis ta vahetevahel ka piima joomas . </s> <s> Ta jõi korraga ära terve liitri . </s> </p>
<p> <s> Ta oli sõitnud siia juuli algul , nüüd oli juba kümnes kuupäev ja ta oli tublisti päevitunud . </s> <s> Maria ütles talle seda iga päev , et küll ta on pruun , et talle hakkab vist päike hästi peale . </s> </p>
<p> <s> Esimestel päevadel oli taevas täiesti pilvitu . </s> <s> Ta veetis kogu aja rannas . </s> <s> Muud ei teinud ta midagi . </s> </p>
<p> <s> Maja , kus ta praegu elas , oli üsna viletsa väljanägemisega . </s> <s> Vaid üksainus tuba püsis kuivana , teiste laed lasksid vihma läbi . </s> <s> Ta elas kuivas toas ja vihmastel päevadel küttis pliiti . </s> <s> Korsten oli õnneks terve . </s> <s> Selle maja oli endale ostnud õde . </s> <s> Just tänavu kevadel . </s> <s> Ja väga odavalt . </s> <s> Kuid õel ja õemehel algas puhkus augustis ja nad ei saanud varem siia tulla . </s> <s> Nad tahtsid maja ära remontida ja üle värvida . </s> </p>
<p> <s> See oli kõige üksildasem maja terves külas . </s> </p>
<p> <s> Maja oli bussipeatusest nelja kilomeetri kaugusel . </s> <s> Sellepärast ta seisis kõige kauem ostmata . </s> </p>
<p> <s> Küla teised majad temani ei paistnudki … </s> </p>
<p> <s> Selle maja endine peremees oli Ugar Arka . </s> <s> Ta oli teda tundnud . </s> <s> Tema enda nimi oli Antu Ein . </s> <s> Ugar Arka suri Siberis . </s> <s> Tema lapsed olid aga mööda maailma laiali . </s> </p>
<p> <s> Maja seisis kõrgel merekaldal . </s> <s> Lahe ääres . </s> <s> Laht oli kitsas ja tungis sügavale maasse . </s> <s> Ümber lahe kasvas paks mets . </s> <s> Jah , see oli võrdlemisi üksildane paik . </s> <s> Maja ümber polnud hekki ega õunapuuaeda ja maja kallal käisid kolistamas tuuled . </s> </p>
<p> <s> Rand oli siin sopiline , ta ei tundnud seda kuigi hästi . </s> <s> Aga ta teadis , kus on liivane kaldariba , ja päevitas seal . </s> <s> Vees käis ta seitse või kaheksa korda päevas . </s> <s> Vesi oli veel külm . </s> </p>
<p> <s> Rannas liikus ka teisi inimesi . </s> <s> Ta hoidis neist eemale . </s> <s> Ta ei tundnud neist mitte kedagi . </s> </p>
<p> <s> Kuid siis , kümnenda juuli paiku , hakkas puhuma meretuul ja vesi läks soojemaks . </s> <s> Aga temal sai päevitamise isu otsa . </s> <s> Ta käis küll endiselt trussikute väel ringi , kuid ei laiselnud enam liival , vaid kõndis mööda randa ja põlde , vaadates , mida inimesed teevad . </s> <s> Kõik need võõrad inimesed olid kõvad kalamehed : nad pidasid meres põhjaõngi sees ja loopisid karidel lanti . </s> <s> Naised aga käisid lastega marjul : korjasid maasikaid ja mustikaid . </s> <s> Neil kõigil oli oma kindel tegevus . </s> <s> Ainult temal polnud , kuid ta ei muretsenud selle pärast . </s> <s> Tal oli hea meel , et ta oli üksi ja et tal polnud vaja kellegagi juttu ajada . </s> <s> Tal polnud ühtki raamatut kaasas . </s> <s> Ta elas ajalehtedeta ja raadiota . </s> <s> Külas polnud elektritki . </s> <s> Neil teistel inimestel olid väikesed raadiod , mis üürgasid rannas kividel ja pilliroos . </s> </p>
<p> <s> Ta oli nüüd juba kolmekümne kahe aastane . </s> <s> Ja sünnipäeva pidas ka siin ära , see oli seitsmendal juulil . </s> <s> Ta oli päris üksi ja keegi ei tulnud teda õnnitlema . </s> </p>
<p> <s> Kui ta käis õe juurest majavõtit toomas , siis andis õde talle pudeli koduveini kaasa . </s> <s> Aga ta ei joonud seda nüüd ära . </s> <s> Suitsetamise oli ka maha jätnud . </s> <s> Ta oli täiskarsklane . </s> </p>
<p> <s> Ta oli paari vanu ketse seljakotis kaasa toonud , kuid ta ei käinud nendega . </s> <s> Ta kõndis paljajalu . </s> </p>
<p> <s> Juuli keskpaiku hakkas ta igavust tundma . </s> <s> Algul , kui ta siia sõitis , ei mõelnud ta millestki , nüüd hakkas mõtlema . </s> <s> Esiteks mõtles ta vanadest aegadest , pärast sellest , mida teeb Ivetta . </s> <s> Kui ta mõtles vanadest aegadest , läks ta meel kurvaks . </s> <s> Kui ta kuueteistaastaselt iseseisvat elu alustas , oli ta sama pikk ( 174 cm ) kui praegu . </s> <s> Ja meelekohad olid tal ka siis juba veidi paljad . </s> <s> Viimase kuueteistkümne aasta jooksul polnud nagu midagi sündinud . </s> <s> Ainult aeg oli edasi läinud . </s> <s> Puud olid metsas suuremaks kasvanud , temas polnud midagi muutunud . </s> <s> Ta ei kartnud elu ega surma . </s> <s> Kui keegi ta siin öösel maha lööks , ei oleks katki midagi . </s> <s> Ivetta teab , et ta ei karda surma . </s> <s> Ivetta on kahekümne seitsme aastane . </s> <s> Ta pole veel kordagi mehel olnud . </s> </p>
<p> <s> Külas polnud ühtegi kohalikku inimest peale Maria . </s> <s> Kõik teised inimesed olid suvitajad … Maria töötas hommikust õhtuni : peenramaal , laudas , aidas . </s> <s> Tema käes oli kolhoosi hobune . </s> </p>
<p> <s> Antu käis mõne korra Mariale heina niitmas . </s> <s> Sest seda ta polnud veel ära unustanud . </s> <s> Aga ta niitis vaid nii kaua , kui ise tahtis – Maria ei andnud talle mingeid käske . </s> <s> Ta jõi oma piima ära , niitis pool tundi ja läks koju . </s> </p>
<p> <s> Igal õhtul istus ta lävel ja vaatas merd . </s> <s> Meri oli iga tund ja iga päev isemoodi . </s> <s> Meri justkui elas . </s> </p>
<p> <s> Kõige sagedamini oli meri sinist värvi . </s> <s> Ja siis , kui meri oli sinine , oli tavaliselt ka taevas sinine . </s> <s> Ainult et taevas oli merest alati heledam . </s> <s> Meri võis ka hall olla . </s> <s> Ning ka taevas oli siis hall . </s> <s> Kui meri oli hall , siis oli taevas veele ja maale väga ligidal , nii rasked olid pilved . </s> <s> Siis oli meri kuri . </s> <s> Vahel oli meri aga vaikne . </s> <s> Tema pind oli peegelsile ja põhi oli hästi näha . </s> <s> Ja see , mis mere põhjas , oli ka hästi näha . </s> <s> Mere põhjas olid kivid , kivide küljes kasvasid vetikad . </s> </p>
<p> <s> Kuid siit , oma maja ukse eest , ei näinud ta kunagi , kuidas päike merre loojub . </s> <s> Selleks et seda näha , oleks tal tulnud minna neemenuka taha . </s> <s> Neemenukal oli suur mets ja ta oleks pidanud metsa taha minema , et päikeseloojangut näha . </s> <s> Sinna oli palju maad ja sinna ta ei läinud . </s> <s> Ta heitis igal õhtul kell üksteist magama . </s> </p>
<p> <s> Laevu ta merel ei näinud . </s> <s> Silmapiiril olid ainult kaluripaadid . </s> </p>
<p> <s> Ta oleks tahtnud , et tal oleks olnud mõni karvane koerakrants , keda oleks võinud sõbraks nimetada . </s> <s> Põldudel käies oleks ta punast rebast tahtnud näha nagu lapsepõlves , kuid rebast ei olnud . </s> <s> Ka jäneseid polnud ta veel näinud . </s> </p>
<p> <s> Öösiti , kui ta voodis lamas , meri kohises . </s> <s> Ta kuulas seda kohinat ja uinus selle saatel . </s> <s> Kui ilmad läksid tuuliseks ja sadas , siis kohises meri eriti tugevalt . </s> <s> Mere kohin kandus ka metsa , kus ta vihmaste ilmadega jalutas . </s> <s> Kalda ääres hakkasid tal suurest tuulest kõrvad valutama . </s> <s> Õhtuti ei uinunud ta kohe . </s> <s> Ta mõtles . </s> <s> Ta teadis palju värsse peast , ta mõtles neist värssidest . </s> <s> Siis kui vihm rabistas ta maja katuse kallal ja vesi tilkus naabertubade põrandale , mõtles ta Kreutzwaldi ridadele : </s> </p><lg type="free"><l> Mu kannel , kuis sa ripud kurvalt ! </l><l> Ei keeltel iial helinat , </l><l> neid , ammu katkend , vintsutavalt </l><l> nüüd õhtutuuled mängivad . </l></lg>
<p> <s> Pärast mõtles ta Ivettale . </s> </p>
<p> <s> Ivettaga sai ta tuttavaks kinos . </s> <s> See oli ilus päev . </s> <s> Aga ta oli väga väsinud . </s> <s> Ta oli terve hommikupoole kirjutanud artiklit . </s> <s> Seda polnud talt keegi palunud . </s> <s> Ta teadis juba ette , et ta ei leia lolli , kes selle kusagil ka ära trükiks . </s> <s> Sellepärast oli ta nördinud , kui linna läks . </s> <s> Ta otsis kroonikakinno tunni aja pärast algavale seansile pileti ja läks kohvikusse . </s> <s> Kohvikus võttis ta pileti taskust välja ja nägi , et see oli antud valele seansile – sellele , mis oli juba alanud . </s> <s> Ta jõi oma kokteili ära ja läks uuesti kino kassasse . </s> <s> Ta ei hakanud kedagi sõimama , vaid ostis kohe uue pileti . </s> <s> Õigele seansile . </s> <s> Aga tal oli ainult viierublaline ja kassiiril polnud raha tagasi anda . </s> <s> Kassiir oli ilus . </s> <s> Ta palus Antut oodata , kuni peenraha koguneb . </s> <s> Antu jäi kassaluugi juurde kassiiriga vestlema . </s> <s> Ta ei seganud kedagi , sest piletiostjaid oli vähe . </s> <s> Kassiir oli täidlane , tal olid suured silmad ja huuled ning paksud juuksed . </s> <s> Sõrmust tal sõrmes polnud . </s> <s> Põsel oli sünnimärk . </s> <s> Kassiir rääkis Antule midagi , Antu muigas . </s> <s> Ta teadis juba ette , mis kõik võib või peab juhtuma . </s> <s> Tal on aega vähe . </s> <s> Äärmisel juhul saab ta selle naisega homme ainult plaažile minna … Naisel on vist ilus keha , poisid kadestaksid . </s> <s> Vabad on ainult ööd . </s> <s> Antul on tuba korrast ära . </s> </p>
<p> <s> Antu ütles kassiirile mõned kulunud komplimendid . </s> <s> Nad olid kõigest juba aru saanud ja silmadega kõiges kokku leppinud . </s> </p>
<p> <s> Seanss hakkas varsti peale . </s> <s> Inimesed trügisid kassa poole . </s> <s> Antu sai pileti ja raha . </s> <s> Ta lubas pärast filmi uuesti kassa juurde tulla . </s> <s> Talle noogutati vastu . </s> </p>
<p> <s> Kuid see naine ei olnud Ivetta . </s> <s> Ivettaga sai ta alles kümne minuti pärast kokku . </s> </p>
<p> <s> Kord oli tal terve päev halb tuju . </s> <s> Ta ei teadnud isegi , miks . </s> <s> Teda hakkasid tüütama vanad paigad ja ta läks otsima uusi . </s> <s> Ta läks mööda randa ja jäi niisugusesse kohta peatuma , kus puhkajad tavaliselt ei käinud . </s> <s> Kallas oli siin järsk ning kivine . </s> <s> Kõrgemal aga kasvas tore kuusik . </s> <s> See kallas oli nagu mägi , ja näis , et kivid on mäe pealt siia alla hunnikusse loobitud . </s> <s> Meri oli siin tumesinine , peaaegu must . </s> <s> Antu ronis ühelt kivilt teisele , need olid kuumad . </s> <s> Siis korjas ta väikesi kivikesi ja loopis neid vette . </s> <s> Hiljem ronis ta kõige kõrgema kivi otsa . </s> <s> See sarnanes pooleks lõigatud leivaga . </s> <s> Kivi pealt oli kõhe alla vaadata . </s> <s> Seal vahutas vesi . </s> <s> See kivi oli kõige suurem , ta oli nagu teiste kivide kuningas . </s> <s> Kivi peal olid kulli räppetombud , üks ogalik ja üks kuldnokapea . </s> <s> Ta pühkis need minema , riietus lahti ja jäi kivile alasti lamama . </s> <s> Ta vaatas taevasse ja kissitas silmi . </s> <s> Päike oli peaaegu püstloodis tema pea kohal . </s> <s> Päikese ümber polnud ühtegi pilve . </s> <s> Antu sirutas end välja . </s> <s> Ta lamas kõrvetava päikese all , nii nagu jumal oli ta loonud . </s> <s> Ja tema päralt oli õhk , vesi ja see kivi siin ta selja all . </s> <s> Siis keeras ta end kõhuli ja vaatas valgeid lainetippe meres . </s> <s> Ta vahtis teraselt ja nägi kauguses parti poegadega . </s> <s> Pojad olid juba suured , päris vana pardi suurused . </s> </p>
<p> <s> Siis ta läks ujuma , ta ujus kaugele ega vaadanud kaua aega tagasi . </s> <s> Kui ta lõpuks end ümber pööras ja vees väikese puhkuse tegi , oli kogu rannajoon tema ees näha . </s> </p>
<p> <s> Eemal kuusikus hulkusid pioneerid . </s> <s> Siin-seal vilksatasid punased kaelarätid . </s> <s> Tema kivi paistis siia väiksena . </s> <s> Siiski oli see teistest suurem . </s> </p>
<p> <s> Vesi oli täna tüki maad soojem , kui oli olnud seni . </s> </p>
<p> <s> Ta keeras end selili . </s> <s> Lained lõid tal üle pea ja suhu tungis soolast vett . </s> <s> Ta sülitas selle jälle välja . </s> <s> Suur meri õõtsus tema keha all ja selles oli tunda ookeani hingamist ning jõudu . </s> <s> See oli suur vesi . </s> <s> Siis ta sukeldus . </s> <s> Põhjani oli mitu meetrit . </s> <s> Kui ta mööda põhja ujus , paitasid vetikad ta kõhtu . </s> <s> Ta nägi suurt kivikammeljat . </s> <s> Nagu välk sööstis see tema eest minema . </s> <s> Antu tõusis pinnale . </s> <s> Hinges oli uppumisetunne . </s> </p>
<p> <s> Kui ta taas kaldale tuli , oli suur tegemine kivi otsa ronimisega . </s> <s> Ta jalad olid märjad ja libedad . </s> </p>
<p> <s> Päike helkles lainetes . </s> </p>
<p> <s> Ta pani püksid jalga . </s> <s> Pioneerid tulid tema juurde . </s> <s> Nad olid matkal . </s> <s> Nendega oli kaasas õpetaja . </s> <s> Noor mees . </s> <s> Kõigil olid juuksed märjad . </s> <s> Nad olid kusagil ujumas käinud . </s> <s> Miks nad kandsid rätte selle kuumaga ? </s> </p>
<p> <s> Nad tahtsid teada , mis selle kivi nimi on . </s> <s> Ja kuidas on mäe nimi ? </s> <s> Jah . </s> <s> Kuidas on selle kõrge kalda nimi ? </s> <s> Jah . </s> <s> Kuidas on selle kõrge kalda nimi ? </s> <s> Kas nad mõtlevad , et ta on kohalik elanik ? </s> <s> Ta katsus oma habet . </s> <s> Muidugi , ta polnud siin külas veel habet ajanud . </s> <s> Ta näeb siis välja nagu mõni talumees ! </s> <s> Pioneerid koguvad vanavara ja rahvaluulet , nad koguvad kohanimesid ja murdesõnu . </s> <s> See on Kalevi Lõunamägi , ütles Antu . </s> <s> Üks pioneer märkis Antu jutu üles . </s> <s> See on Kalevi Lõunamägi . </s> <s> Siin istus Kalev pärast Soomes käimist , jalad vees , ja sõi lõunat . </s> <s> Pioneerijuht võttis suitsukarbi välja . </s> <s> Ta viskas ka Antule kivi otsa ühe sigareti . </s> <s> Thank you ! </s> <s> Aga see kivi on Sortsi leib . </s> <s> Mis asi ? </s> <s> Siin tuli Sorts maa alt välja ja tahtis ka Kalevi lõunast osa saada . </s> <s> Kalev lõikas talle tüki leiba . </s> <s> Sellest kivist . </s> <s> Lõikekoht on näha , Soome sepa mõõgaga lõikas … Sorts sõi leiva ära küll . </s> <s> Tal olid rauast hambad . </s> <s> Kas ta ei murdnud ühtki hammast ? </s> <s> Siiski , jah . </s> <s> Tagumised purihambad . </s> <s> Kui ilusti pioneerid teda tänasid ! </s> <s> Ta hõõrus kingitud sigareti sõrmede vahel puruks ja puhus tubaka kivilt merre . </s> <s> Pioneerid läksid minema . </s> </p>
<p> <s> Antu pani end riidesse . </s> <s> Ta ei kadestanud noort pioneerijuhti , kes kõike usub . </s> <s> Mis mõnele igavlevale intelligendile pähe tuleb . </s> </p>
<p> <s> Kaugel merel , lausa silmapiiril , oli näha , et tuli vihma . </s> <s> Seal olid vihmapilved . </s> </p>
<p> <s> Ta läks koju . </s> <s> Keha põles päikesest . </s> <s> Tal oli mõnus olla . </s> </p>
<p> <s> Ta läks Maria juurest läbi . </s> <s> Maria andis talle piima . </s> <s> Ivettalt oli kiri . </s> <s> Ta suudles salaja kirja . </s> <s> Ta luges selle sealsamas piima juures läbi . </s> <s> See oli esimene kiri Ivettalt , mis ta siia saatis . </s> <s> Ivetta on ilusasti kohale saanud . </s> <s> Jne … </s> </p>
<p> <s> Ta küsis Maria käest , kas see teab , mis on suure kivi nimi . </s> <s> Maria ütles , et sel polegi tema teada nime . </s> <s> Et see kivi polegi suur , ainult kuivaga on veest palju väljas . </s> </p>
<p> <s> Koduteel luges ta veel Ivetta kirja . </s> </p>
<p> <s> Antu oli üksik , ta oli naise maha jätnud – enne kui Ivettat kohtas . </s> <s> Aga ta polnud tahtnud ka kedagi teist . </s> <s> Ivetta istus kinos tema kõrval . </s> <s> Antu jälgis alati harjumuslikult inimesi . </s> <s> Ivetta sai aru , et teda jälgitakse . </s> <s> Tuli polnud saalis veel kustunud . </s> <s> Ivetta oli lühinägelik ja hästi abitu . </s> <s> Nende paljad küünarnukid puutusid juhuslikult kokku . </s> <s> Naine ei tõmmanud kätt ära . </s> <s> Nad hakkasid filmi vaatama . </s> <s> Käed jäid nii , nagu nad olid . </s> <s> Antul oli isegi hea – tunda võõrast keha nii usaldavalt enda vastas . </s> <s> Aga võib-olla naine ei tunne midagi taolist . </s> <s> Antu tõmbas käe ära . </s> <s> Veiderdaja ! </s> <s> Ta ei vaja praegu mingit naist . </s> <s> Isegi mõistmist ei otsi . </s> <s> Ta andis oma käele endise asendi . </s> <s> Jälle olid nende küünarnukid vastamisi . </s> <s> Ta surus oma käe naisele ligemale . </s> <s> Naine andis järele , tõmbus eemale . </s> <s> Aga varsti puutusid nende käsivarred jälle kokku . </s> <s> Film ei huvitanud Antut enam eriti . </s> <s> Naise käsivars tuksles soojalt . </s> <s> Nad vaatasid teineteise poole . </s> <s> Naine ütles midagi filmi kohta . </s> <s> Omaette . </s> <s> Antu ei viitsinud vastata . </s> <s> Pärast ta vastas . </s> <s> Nad vahetasid arvamusi . </s> <s> Naisel oli sügav ja kõlav rinnahääl . </s> <s> Väga meeldiva tämbriga . </s> <s> See oli juba teine omadus peale lühinägelikkuse , mis talle selle naise juures meeldis . </s> <s> Aga kui tuli läks saalis põlema ja film otsa lõppes , kiirustas Antu väljapääsu poole . </s> <s> Ta laskus nagu alla maa peale . </s> <s> Taevast . </s> <s> Ei , milleks ! </s> <s> Tal pole aegagi . </s> <s> Naine vahetas prille . </s> <s> Ta oli Antu pikkune . </s> <s> Sale . </s> <s> Väljendusrikaste näojoontega . </s> <s> Ta jälgis Antut . </s> <s> Antu oli juba väljas . </s> <s> Ta pidas aru , kuhupoole hakata minema . </s> <s> Siis tuli ka naine tänavale , pani päikeseprillid ette . </s> <s> Milline prillide arsenal ! </s> <s> Antu läks tema juurde . </s> </p>
<p> <s> Aga praegu läks ta koju magama ja luges peast : </s> </p>
<p> <s> “ Jälle on üks päev meil läinud / vaikse surma rahusse ; / kerged õhtupilvekesed ruttavad kuupaistele , / koovad kahvad roosikesed / surnupärjaks päevale . / Matus uinund päevadele , / vaikiv möödaläinud aeg ! / Sina matad südamele / kurbust kõik ja õnnistust . ” </s> </p>
<p> <s> Öösel nägi ta unes , et lainetel ei helgelnud päike , vaid veehaldja kuldsed juuksed . </s> <s> Veehaldjas mängis . </s> <s> Veehaldja juurde , sealt silmapiiri juurest – mustast vihmapilvest – ujus välja must mees , see oli metsavaim . </s> <s> See tahtis ka mängust osa võtta . </s> <s> Ja siis nad ujusid ja mängisid koos . </s> <s> Ja see ei meeldinud Antule , sest ta ärkas üles . </s> <s> Veehaldjas oli naernud , talle oli metsavaim meeldinud . </s> <s> Veehaldjas oli täiesti Ivetta nägu , metsavaim oli Kreutzwaldi moodi mees – niisugune , nagu ta näeb välja Hueberi õlimaalil aastal 1844. </s> </p>
<p> <s> Tuli Maria ja ütles , et hobune on surnud . </s> <s> Et üks puhkaja võttis talt hommikul hobuse , et mere äärest tee peale kruusa vedada . </s> <s> Et muidu ei saavat oma autoga läbi , on hiigla porine . </s> <s> Hobune suri aiste vahel ära . </s> </p>
<p> <s> Antu pidi minema loomaarsti välja kutsuma . </s> <s> Maria arvas , et hobune on vaja ära lahata , ja arst peab juures olema ja peab akti tegema . </s> <s> Maria ütles , et puhkaja hakkas vastu ega läinud arsti välja kutsuma , vaid läks oma suvilasse ja heitis magama . </s> </p>
<p> <s> Antul tuli nüüd helistama minna . </s> <s> Küla keskel oli telefoniga suvila . </s> <s> Maria oli päris hädas kohe . </s> <s> Tal oli hein veel kõik kuuri vedamata . </s> </p>
<p> <s> Kell oli alles üheksa . </s> <s> Antu polnud endale teedki veel jõudnud keeta , läks kohe helistama . </s> <s> Hommik oli väga ilus . </s> <s> Ta oli kaua aega hommikul voodis lamanud ja Kreutzwaldist mõelnud . </s> <s> Nüüd , kus ta nägi , et on selline kena hommik , luges ta omaette : </s> </p><lg type="free"><l> Ma teretan sind , hommik , </l><l> sind , kaste , suveõhk ! </l><l> Sind , vaikne metsa kohin , </l><l> sind , sinitaeva võlv ! </l></lg>
<p> <s> Ja </s> </p><lg type="free"><l> Jää rahul' , süda , keda </l><l> ei ükski tereta ! </l><l> Ja laula rõõmsaid laule , </l><l> ehk küll ei sunnita ! </l><l> Lill tahab üksnes õitsta , </l><l> lind laulab endale , </l><l> seepärast õitse , laula </l><l> ka sina endale ! </l></lg>
<p> <s> Nii laulis siis Kreutzwald – see vanemapoolne intelligentse välimusega tõsine mees , kes oli sirge rühiga ja ennastkontrolliv , kes ei suitsetanud , ei hoidnud kunagi käsi taskus , ei visanud istudes jalga üle põlve , kes oli energiline ( kuid mitte järskude liigutustega ) , kelle näol olid raske ja pikaldase mõttetöö ning hingehaiguse jäljed ; kes vaidles hea meelega ( kuid oma seisukohtades – näis , et ta omas neid juba ammu – oli kõikumatu ) , kes oli distsiplineeritud iseloomuga ja . . . </s> </p>
<p> <s> Antu pidi telefoniga suvilast peaaegu mööda kõndima . </s> </p>
<p> <s> Suvilas elas prokurör . </s> <s> Volga seisis õues . </s> <s> Paadiehitus oli pooleli . </s> </p>
<p> <s> Toauks oli lahti . </s> <s> Diivanil aelesid tütarlaps ja poiss . </s> <s> Kui Antu tuli , tõusid nad üles ja läksid tagatuppa . </s> <s> Vaheuks paukus . </s> <s> Mööbel oli üheksateistkümnenda sajandi seitsmekümnendatest aastatest . </s> <s> Kreutzwaldi-aegne , koiaugud olid laki või värvi all . </s> <s> Seinal rippusid baromeeter ja kiiker . </s> <s> Telefon oli valge , Ungaris tehtud . </s> </p>
<p> <s> Ta helistas kolhoosi kontorisse . </s> <s> Mõne minuti pärast kutsuti toru juurde veterinaar . </s> <s> Veterinaar soovitas hobuse auku ajada , akti märgib , et hobusel oli kopsupõletik . </s> <s> Et kes see aukuajaja peab olema ? </s> <s> Et tema ei tea . </s> <s> Et kas Maria uue hobuse saab ? </s> <s> Eks paista ! </s> <s> Nahka pole vaja hobusel võtta . </s> <s> Et see on vana rajakas hobune . </s> <s> Et eks neid rajakaid sure iga päev . </s> <s> Et neil on nahk liha küljes kõvasti kinni . </s> <s> Peab kohe kirvesilmaga võmmima ja teine mees peab abiks olema . </s> <s> Et kust neid mehi võtta . </s> <s> Isegi kümne rubla eest ei tule keegi . </s> <s> Kokkuost ei anna naha eest kümmet rubla kah ! </s> <s> Et teise hobusega saaks küll nahk võetud . </s> <s> Et vanasti tehti nii , et üks hobune vedas teisel naha üle kõrvade : nahk päästeti rinna pealt lahti , köied pandi konksudega taha ja tehti lepikus see töö ära . </s> <s> Aga praegu pole enam nii spetse mehi ega spetse hobuseid . </s> <s> Et nüüd kardab iga elus hobune surnud hobust nagu tuld … Aga kes räägib ? küsis veterinaar . </s> <s> Et Antu Ein ! </s> <s> Kes ? </s> <s> Ah soo … Hea küll . </s> <s> Ja siis pandi toru ära . </s> </p>
<p> <s> Ta tahtis kõne eest pererahvast tänada . </s> <s> Ta avas vaheukse . </s> <s> Tütarlast ja poissi seal polnud . </s> <s> Ainult aken oli lahti . </s> <s> Ja tuul õõtsus siidkardinates . </s> </p>
<p> <s> Ta läks koju tagasi . </s> <s> Tahtis süüa ja teed juua . </s> <s> See surnud hobune oli saja sammu kaugusel teest . </s> <s> Maria oli hobusele mõned lepaoksad peale visanud . </s> </p>
<p> <s> Puhkaja vedas ikkagi liiva . </s> <s> Ta oli kuskilt teise hobuse toonud . </s> </p>
<p> <s> Kreutzwaldist peaks kirjutama näidendi . </s> <s> Näidendis peaks olema kolm tegelast : Kreutzwald ise ja tema kaks õpilast . </s> <s> Üks õpilane oleks rahvavalgustamise vastu , võtaks aga osa igasugustest sõdadest , näiteks Pühajärve sõjast , ja pärast läheks metsavennaks ning saaks suureks mõisniketapjaks . </s> <s> Teine õpilane oleks Jakobsoni pooldaja või nagu noor Jakobson ise ja jagaks Kreutzwaldi rahvavalgustamise ideid ja usku rahvasse . </s> <s> Aga Kreutzwald kuulaks oma õpilaste vaidlust pealt ja oleks oma sisimas rahvavalgustamises pettunud ega usuks oma rahva tulevikku . </s> <s> Ja Kreutzwald isegi kahetseks , et on rahvale andnud müüdi tema minevikust . </s> <s> Kuid “ Kalevipoeg ” on juba Soomes Kuopios ilmunud ja autorieksemplarid on Kreutzwaldil käes ning teha pole enam midagi . </s> <s> Sest Kreutzwald on hakanud mõtlema , et tema rahvas on nõrk ja elujõuetu ning hakkab müüdiga spekuleerima . </s> <s> Et see ei aita rahva iseteadvust ja uhkust tõsta , või kui aitabki , siis vahetatakse iseteadvus ja uhkus ikka esimesel võimalusel raha või varanduse vastu välja . </s> <s> Et aated ei jää igavesti aadeteks , kui on võimalus aateid reeta . </s> <s> Aga Kreutzwald ei kõnele oma mõtteid kellelegi : ta kontrollib vaid oma õpilasi – mida need ette võtavad ? </s> <s> Ja ta ei ole nõus , et teine õpilane rahvast tahab valgustada , kuid ei takista teda ; Kreutzwald on nõus esimese õpilasega , kes jätab rahva valgustamata , ei tee müüte , vaid tahab rahvast vabastada relvaga , mitte kirjasõna abil . </s> </p>
<p> <s> See oleks moodne näidend , sest kõik tavalised mõisted on siin pea peale pööratud . </s> </p>
<p> <s> Siis ta mõtles kevadest . </s> <s> Ta oli Ivettale külla sõitnud . </s> <s> Kuuskümmend kilomeetrit linnast välja . </s> <s> Jõe äärde . </s> <s> Ivetta oli tal seal vastas . </s> <s> Nad ei saanud praamiga kohe üle sõita . </s> <s> Jõel oli mitu laeva . </s> <s> Laevad oli vaja mööda lasta . </s> <s> Nad istusid kaua kaldal , Antu võttis ülakeha paljaks . </s> <s> Oli palav . </s> <s> Ivetta oli tal isegi soovitanud ujuma minna . </s> <s> Ivetta rääkis , et telepaatia on siiski olemas . </s> <s> Tema oli Antule kinos signaliseerinud , et mees temaga tutvust otsiks , ja oligi nii läinud . </s> <s> Ivetta ütles , et tema on negatiivne poolus ja Antu positiivne ja et negatiivset kisub positiivse juurde . </s> </p>
<p> <s> Teisel pool jõge oli kuppelmaastik . </s> <s> Külad olid kuplite taga . </s> <s> Ivetta ning Antu eksisid ära . </s> <s> Aga nad ei kiirustanudki . </s> <s> Ivetta tahtis , et Antu talle lilli korjaks . </s> <s> Antu korjas . </s> <s> Ivetta ütles , et keegi pole talle varem nii ilusat buketti korjanud . </s> <s> Aga kas Antu kellelegi teisele on ? </s> <s> Antu ütles , et ei ole , kuigi oli . </s> <s> Siis nad arutasid , milline peab olema armastus , ja jõudsid järeldusele , et armastus peab olema tugev ja ilus . </s> <s> Nad ütlesid , et armastada tuleb lõpuni – see tunne tuleb lõpuni tühjaks ammutada . </s> <s> Olgu seal lõpus , mis on ! </s> <s> Ivetta ütles , et tema saab aru küll , mispärast mõned mehed või naised endale köie kaela panevad , ja ta ei mõista neid hukka . </s> <s> Antu ütles , et tema ka ei mõista . </s> <s> Et need inimesed elavad oma tunde lõpuni tühjaks . </s> <s> Ivetta ütles , et armastuses ei tohi olla omakasu ega kainet mõistust . </s> <s> Antu ütles , et armastus peab olema imeline tunne , ja kõik peab temas olema salapärane , ja mitte miski pole temas selge . </s> </p>
<p> <s> Siis oli neil veel veidi aega ja nad istusid väikese metsajärve kaldale maha ja hakkasid sööma . </s> <s> Siis nad avastasid , et neil pole leiba , on ainult neli pudelit õlut , kimp redist ja kimp rohelist sibulat . </s> <s> Redised olid seest tühjad . </s> <s> Sibulat Antu süüa ei tahtnud ja Ivetta ka ei tahtnud . </s> </p>
<p> <s> Ivetta tahtis , et Antu räägiks talle endast , ja Antu rääkis . </s> <s> Kuid see kõik , mis ta rääkis , ei olnud tõsi . </s> <s> Ivetta ütles , et ta on Antuga juba ära harjunud , ja kui nüüd Antuga midagi juhtuks , oleks see Ivetta jaoks suur löök . </s> </p>
<p> <s> Järgmisel hommikul tuli jälle Maria ja ütles , et hobune on ikka veel maha matmata . </s> <s> Ja tema ei tea , mis saab . </s> <s> Varsti läheb hobune haisema . </s> <s> Antu ütles , et hea küll , tema matab hobuse maha . </s> <s> Maria hakkas hädaldama , et kuidas siis Antu , nii suur mees ja nii edasi … kuid lubas labida anda . </s> </p>
<p> <s> Antu pani veinipudeli tasku , sest arvas , et selle toimingu juures peab viina võtma . </s> </p>
<p> <s> Ta läks hobuse juurde . </s> </p>
<p> <s> Ta neelas lonksu veini ja hakkas tööle . </s> <s> Hobune veel suurt ei haisenud . </s> <s> Kõigepealt rakendas ta hobuse aiste vahelt lahti . </s> <s> Lepaoksi eemaldades nägi ta , et hobusel olid silmad veel peas , varesed polnud neid ära söönud . </s> <s> Antu mõtles , et ta pole kahe nädala jooksul veel ühtegi varest näinud , need olid nagu välja surnud . </s> <s> Ta polnud siin kalakajakast suuremat lindu näinudki . </s> <s> Ei ronka , ei metsist , ei kotkast … Ta lõi labida maasse , selle all kolksus kivi . </s> <s> Labidas ise oli nürivõitu . </s> <s> Antu sai nüüd aru , et augukaevamine polegi nii lihtne . </s> <s> Ta otsustas kaevata väiksema augu . </s> <s> Et matab hobuse poolde mulda . </s> <s> Ja ta rüüpas lonksu veini … </s> </p>
<p> <s> Varsti läks ta Maria juurde ja tõi kirve . </s> <s> Ta tahtis hobusel pead ja jalgu maha raiuda , et korjus võtaks augus vähem ruumi . </s> </p>
<p> <s> Auku kaevates mõtles ta , kuidas ta Ivettal oli rongi vastas käinud , kui Ivetta maalt tuli … See oli hommikuti ja rongid olid puupüsti täis , rahvas ruttas tööle . </s> <s> Antu pidi end laternaposti varju hoidma , et rahvas teda jalust maha ei rabaks . </s> <s> Sest tuhandepealine jõuk vajus nagu laviin perroonilt jaamaesisele ja pühkis kõik oma teelt – jäätisemüüjad ja unistajad . </s> <s> Ja jaamaesisel suruti end autobussidesse , trollibussidesse ning taksodesse , ja kõik sellepärast , et mitte tööle hilineda . </s> <s> Ja niisugune jooksujaluelu kogu elu ! </s> <s> Selles tuhandepealises jõugus kandus kübekesena kaasa ka õrn ning abitu Ivetta . </s> <s> Ja kui rahvahulk Ivettat laternapostist mööda kandis , siis Antu sirutas käe ja tõmbas naise enda juurde posti taha . </s> <s> Seal nad ootasid , kuni perroon tühjaks sai . </s> <s> Sest Ivettal polnud vaja tööle rutata ja Antul ka mitte . </s> <s> Ja nad läksid siis õhtuks teatripileteid ostma , ja käisid kinos , ja käisid šokolaadi joomas , ja kohvi Kondiitritoodetes . </s> <s> Ja ostsid mõned raamatud ja veel tühja-tähja ning jalutasid pargis . </s> <s> Ja Antu ostis lilli , kui Ivetta seda soovis . </s> </p>
<p> <s> Antu ei viitsinud auku väga sügavaks kaevata . </s> <s> Vein oli otsas ja Antu rihtis silmadega hobust , et kas see peaks juba ära mahtuma . </s> <s> Ta tõmbas käega üle näo . </s> <s> Nägu oli verine , sest kui ta hobusel jalgu läbi raius , pritsis verd talle vastu nägu . </s> </p>
<p> <s> Ta raius võsast lati , pani selle hobusele alla ja pööras hobuse teisipidi . </s> <s> Hobune kukkus auku , nagu arvestatud . </s> <s> Ta loopis pea ja jalad ka järele ning hakkas auku kinni ajama . </s> </p>
<p> <s> Kui auk oli enam-vähem kinni , tuli Maria ja tõi Antule kolm rubla . </s> <s> Maria ütles , et see on matuseraha ja Antu ei tohi selle raha eest leiba osta , vaid ainult viina . </s> <s> Siis ta küsis veel , kas Antu teab : see hobune , kelle ta mattis , oli tema isa hobune . </s> <s> Et see oli seesama hobune , kelle vana Ein kinkis oma tütrele , Antu õele , kui Antu oli poisikene . </s> <s> Antu ütles , et nagu oleks … </s> </p>
<p> <s> Ta oli alles paari päeva eest oma isamaja käinud vaatamas . </s> <s> Plangu tagant . </s> <s> Kaugemale ta minna ei julgenud . </s> <s> Õues kasvasid nüüd ebaküdooniad ja kontpuud . </s> <s> Sõstrapõõsaste vahel oli naiste paradiis . </s> </p>
<p> <s> See maja oli väga ilus . </s> <s> Ta oli parasjagu mere ääres ka . </s> <s> Mustikamets oli ümberringi . </s> </p>
<p> <s> Antu ema oli maja korda seadnud ja ära remontinud , nii et see nägi välja nagu linnamaja . </s> </p>
<p> <s> Kõikidest kõrvalhoonetest – saunast , laudast , aidast ja kuurist – olid ka suvilad ehitatud . </s> <s> Õde oli hoonete müügist mitu tuhat rubla saanud . </s> <s> See oli pärast ema surma . </s> <s> Siis olid majad kõrges hinnas . </s> <s> Isa oli õde väga hoidnud ja armastanud . </s> </p>
<p> <s> Antu läks koos Mariaga ära . </s> <s> Ta vedas vankrit enda järel . </s> <s> Vankris olid hobuseriistad . </s> </p>
<p> <s> Maria andis talle süüa . </s> <s> Antu sõi suure isuga ja mõtles , et peab täna saama kirja või rahakaardi . </s> <s> Ivettale ta polnud viitsinud veel kirjutada . </s> <s> Maria ütles , et läheb homme surnuaiale . </s> <s> Antu vastas , et temal on ka vaja minna . </s> <s> Hea , et meelde tuli . </s> <s> Õde oli palunud hauad korda seada . </s> <s> Muidu maetavat platsidele keegi teine . </s> </p>
<p> <s> Antu läks mööda mereäärt koju . </s> <s> Roostiku kohal lendasid tildrid . </s> </p>
<p> <s> Roostikus oli vana puulaeva külg , mille suurvesi oli siia toonud . </s> <s> Antu ronis sellele ja kuulas , kuidas pilliroog kahiseb . </s> </p>
<p> <s> Avavee piiril , Antust kaugemal , hiilisid ahingumehed , riistad löögivalmis käes . </s> <s> Särjekütid … </s> </p>
<p> <s> Antu läks koju ja lõhkus pliidi alla sületäie puid . </s> <s> Ta tahtis õhtul sooja vett teha , et habet ajada . </s> </p>
<p> <s> Hommikul oli tal kerge palavik . </s> <s> Õues sadas vihma . </s> <s> Ta ei saanud jalutama minna ja tundis end üksi . </s> <s> Vastu hommikut nägi unes igasuguseid jubedusi . </s> <s> Tal olid külas Blumberg ja Wiedemann ja Yrjö-Koskinen ja kreeka filosoof ning künismi esindaja Diogenes Sinopest ( 412–323 e. m. a. ) ning talle meenusid värsid : </s> </p><lg type="free"><l> Kiirest kaovad meie päevad </l><l> tuhatnelja elu tunnid , </l><l> ruttes Kalmu küngastelle , </l><l> lendes rahulepikusse , </l><l> kolletava koolja sängi . </l><l> Kaduval ei kodupaika , </l><l> rändajal ei rahurüngast </l><l> põrmupõlvesta pärida . </l></lg>
<p> <s> Ta jäi voodisse lamama . </s> <s> Kergitas end küünarnukkidele ja vaatas aknast välja . </s> <s> Sadas meeletult . </s> <s> Lõpuks pani ta käed pea alla ja vahtis lakke . </s> <s> Ta tundis end esmakordselt iseendana . </s> <s> Esmakordselt elus . </s> </p>
<p> <s> Siis ta tõusis üles ja tegi tule pliidi alla . </s> <s> Oli juba peaaegu keskpäev . </s> </p>
<p> <s> Pool üks külastas teda üks puhkaja ja kutsus järgmiseks õhtuks olemisele – nad olevat naabrid … Kena mees . </s> <s> Antu ei vastanud midagi konkreetset . </s> </p>
<p> <s> Ta praadis kartuleid . </s> <s> Uksest tuli sisse märg kass ja istus pliidi juurde sooja . </s> <s> Siis mõtles Antu sellest , miks on kass nõus vahetama peremeest , kuid elukohta pole , ja et see on suur saladus , ja et kust võiks pärit olla see kass . </s> </p>
<p> <s> Siis ta sõi akna juures kartuleid ja andis neid kassile ka . </s> <s> Kass ronis pärast söömist Antu voodisse ja sättis seal end magama . </s> </p>
<p> <s> Antu jäi endiselt akna juurde istuma . </s> <s> Vihm oli muutunud peenemaks , pilved olid nagu udulinikud . </s> </p>
<p> <s> Ta võttis voodi juurest varnast oma presentjope . </s> <s> Kass tõusis voodist üles ja tahtis ära minna , kuid Antu pani ta voodisse tagasi ja kass jäi jälle magama . </s> <s> Antu läks mere äärde jalutama . </s> <s> Mütsi ta pähe ei pannud . </s> <s> Lõug oli tal nüüd paljaks aetud ja see läks vihma käes ruttu libedaks . </s> <s> Ivetta ! </s> <s> Ivetta ! </s> <s> Tal ei tulnud järsku Ivettast midagi meelde . </s> <s> Ainult tema lai seelik , milles ta naist esimest korda oli näinud . </s> <s> Ta mõtles seekord , et võib-olla on Ivettal kõverad jalad . </s> <s> Kuid see polnud nii . </s> <s> Ivettal olid täiesti normaalsed jalad . </s> <s> Imelik , et Ivetta talle ütles , et Antul pole kedagi teist naisterahvast momendil või isegi kauem juba . </s> <s> Noh , ja mis siis ? </s> <s> Sellepärast oligi ta veendunud , et Ivetta on täiesti üksik ja on kannatanudki selle üksinduse käes . </s> <s> Ja Antule pakkus rõõmu teha head sellele naisele , täita tema elu … kas või illusioonidegagi . </s> </p>
<p> <s> Merevesi oli külm ja silmapiir udune . </s> <s> Ta sumpas põlvist saadik meres ja tundis sellest rõõmu . </s> <s> Ta laulis ajaviiteks üht rumalat laulu . </s> <s> Kõik oli mõttetu . “ Isamaa , usk , rahvas , ” oli Kreutzwald öelnud . “ Neist kolmest suurusest võiks esimene ainuke olla , mis mind laululoomisele jõuaks vaimustada … ” mõtles Antu . </s> </p>
<p> <s> Kas vihm tegi tema tuju halvaks ? </s> <s> Kusagil seal kaugemal vilksatas isegi päike . </s> <s> Kui udu hajub , tuleb päike välja , mõtles Antu , siis ma lähen ujuma . </s> <s> Veel mõtles ta Kreutzwaldi põlgusest rahva vastu . </s> <s> Oli seda põlgust või ei olnud , kuid Antu tahtis , et see oleks olnud , ja ta mõtles Kreutzwaldist nüüd ainult nii , nagu oleks see põlgus tingimata olnud . </s> <s> Sest muidu poleks Kreutzwaldist olnud mõtet mõeldagi … Aga Kreutzwald tundis juba sada aastat tagasi , et eesti rahvas , see kidur võsuke , tärkab lehisse ja hakkab lainetama ja raputab müüdid ja ajaloo oma õlult ja sulab teistesse müütidesse ja ajalugudesse sisse , ühesõnaga , vahetab oma lambanahksed kasukad jänesenahksete vastu välja . </s> <s> Antule tundus , et ta on endale leidnud sõbra , ja seda päris kindlasti , ja mitte ainult Kreutzwaldis leidnud endale sõbra , vaid iseendas , oma mõtlemises , oma läbinägemis- ja analüüsivõimes . </s> <s> Ja see juba oli midagi ! </s> <s> Seepärast tundis ta end kuidagi tugevamana viimasel ajal , ja puhtamana , kuigi … kui päris tõtt öelda , siis – ta närvid ei olnud enam pingul , vaid olid lõdvad , ja nad ei tõmbunud enam mitte liiga tihedasti pingule . </s> <s> Aga oli see halb või hea ? </s> </p>
<p> <s> Ta vaatas tagasi . </s> <s> Vihma ja udu tõttu nägi ta läbikäidud teed halvasti , kuid ta oli käinud maha juba tükk maad . </s> <s> Kaugel lehesügaviku taga paistis tema maja . </s> </p>
<p> <s> Maria oli rääkinud , et selles külas oli varem kolmkümmend kaks suitsu , tähendab kolmkümmend kaks majapidamist , ja kunagi , umbes nelikümmend aastat tagasi , elas siin sada kolmkümmend neli inimest . </s> <s> Aga praegu elas vanadest vaid Maria , metsavaht Kivita Joss oma naise Tiinaga ja sealsamas metsasopis oli veel üks talu , kus oli palju lapsi , nii et kokku tuli üksteist inimest . </s> <s> Ja pluss Antu ! ? </s> </p>
<p> <s> Aga nüüd oli juba kaheksateistkümnes kuupäev . </s> <s> Antule tundus , et möödunud on igavik . </s> <s> Ainult et millest on möödunud igavik , ta ei teadnud . </s> <s> Millestki oli möödunud igavik , nagu kogu aeg millestki igavik möödub … </s> </p>
<p> <s> Kiriku vastu polnud ta kunagi täit usaldust tundnud . </s> <s> Ja nüüd , oma puhkuse üheksateistkümnendal päeval , meenutas ta imestusega , et külas on kirik ja et selle kirikuga on seotud kõik tema lapsepõlvemälestused ja üldse kõik muudki mälestused . </s> <s> Ja mitte ainult tema omad , vaid ka kõikide teiste külaelanike omad . </s> <s> Ja et see kirik on puust , et ta seisab mäel ja et tema ümber on surnuaed puude vilus , kus puhkavad ta esivanemad juba ei tea mitmendast põlvest alates . </s> <s> Selle kiriku tornis käis ta poisikesena ja seal istus ta rõdul imetlustundega hinges , kui mängiti orelit . </s> <s> Ja seal kuulas ta kirikuõpetajate salapäraseid sõnu , kui oli veel noor , ning need sõnad olid talle oma mõttelt arusaamatud . </s> <s> Kui ta aga oma emaga surnuaial käis , siis sunniti teda austama sinna maetud inimesi – mingisuguseid võõraid onusid ja tädisid , kes olid olnud rikkad ja kuulsad ja kel oli laevu ja oli maid ja oli kauplusi . </s> <s> Aga oma vanaisadest ja vanaemadest ei jäänud talle midagi meelde , sest need olid olnud tavalised tööinimesed , ja neil polnud haudadel võimsaid monumente ega mälestustahvleid , nagu oli rikkail . </s> <s> Ema muidugi tahtis , et Antu saaks suureks nagu need surnud maa- ja laevaomanikud ja et ta ei peaks kord maha surema hariliku surelikuna . </s> <s> Antule oli aga võõrastav , et tema saatust tahetakse ette ära suunata . </s> </p>
<p> <s> See kirikusse minek või õigemini surnuaiale minek oli päise päeva ajal imelik . </s> <s> Tal tuli minna läbi küla ja kõik nägid , kas tahtsid seda või ei . </s> </p>
<p> <s> Vana Maria läks ees ja tema käes olid lilled . </s> </p>
<p> <s> Maria ütles , et kirik võidakse varsti päris kinni panna . </s> <s> Kogudus on väike . </s> <s> Kirikul pole üldse raha . </s> <s> Aga mis on kirik ilma rahata ! </s> <s> Kuhu hakatakse siis inimesi matma ? </s> <s> Tema ei tea . </s> </p>
<p> <s> Natuke kõhe oli astuda sinna kirikuaeda . </s> <s> Hea meelega oleks tahtnud temast mööda kõndida . </s> <s> Hea , kui inimesel on mingid igapäevased ülesanded ja tal pole aega kirikuaias käia . </s> <s> Sest milleks seal käia . </s> </p>
<p> <s> Maria ütles , et müüb lehma maha . </s> <s> Antu ei teadnud , mida vastata . </s> </p>
<p> <s> Kirikuaed oli ristirägu täis . </s> <s> Suurem osa haudu oli korrastamata , rohtu kasvanud , ja ristidki olid viltu . </s> </p>
<p> <s> “ Anna lilled mulle , ma viin ise , ” ütles Antu Mariale . </s> </p>
<p> <s> “ Kas sa leiad ikka üles ? ” küsis Maria . </s> </p>
<p> <s> “ Küll ma leian . ” </s> </p>
<p> <s> Ja mööda kruusatatud teekest läks Antu lilledega . </s> <s> Merelõhna oli siiagi tunda . </s> <s> Antu jäi kurvaks . </s> <s> Ta leidis hauad üles . </s> <s> Kaks tahvlikest oli siin , ta kummardus ja noppis kalmult umbrohuliblekesi . </s> </p>
<p> <s> PEETER EIN 1896–1950 </s> </p>
<p> <s> MEETA EIN 1906–1960 </s> </p>
<p> <s> Isa ja ema . </s> <s> Kui ema oleks elus , siis müüks ka tema lehma maha . </s> <s> Aga ema on surnud ega saa enam lehma müüa . </s> <s> Antu kiskus kalmukünkast umbrohuliblekesi välja , ja siis tuli Maria , tõi väikese reha ja ütles , et hauale peaks lilli istutama , lõigatud lilled närbuvad juba homseks ära … Küll õde tuleb , küll õde teeb , rääkis Antu . </s> </p>
<p> <s> “ Kas läheme ka pastori juurde ? ” küsis Maria . </s> </p>
<p> <s> “ Mis me sinna läheme ? ” </s> </p>
<p> <s> “ Pastorile on raha vaja , et kirikut remontida . </s> <s> Eks me peaks talle mõne rubla andma , et tal poleks vaja mööda küla korjamas käia . ” </s> </p>
<p> <s> Kuid Antu ei vastanud midagi . </s> </p>
<p> <s> “ Kellele sa oma lehma müüd ? ” </s> </p>
<p> <s> “ Kolhoos ostab lehmi tapamajja viimiseks . ” </s> </p>
<p> <s> Antu vaatas nüüd Mariale näkku , kuid Maria ei pannud Antu pilku nagu tähelegi . </s> <s> Maria näos olid sügavad kortsud ja silmade all lotid . </s> <s> Kas ka Ivetta saab kord selliseks ? </s> <s> Aga mitte enne kui kolme-neljakümne aasta pärast . </s> <s> Maria elas suurte murede ajal , nüüd pole enam murede aeg , nüüd on elada kerge , hobuse surm või lehma müüminegi ei tee elu raskeks . </s> </p>
<p> <s> Maria rehitses Antu vanemate kalmuküngast nagu masinlikult . </s> <s> Tema konksus sõrmed olid mullast mustad ja inetud , aga Antu vaatas ikka . </s> </p>
<p> <s> “ Kiriku uks on lahti , ” ütles Maria . </s> </p>
<p> <s> “ Ma lähen üles kellatorni . ” </s> </p>
<p> <s> “ Trepp pidi katki olema , ole ettevaatlik . ” </s> </p>
<p> <s> Ja Antu läks kiriku rõskesse eeskotta ning hakkas mööda treppi üles tõusma . </s> <s> Astmed naksusid . </s> <s> Aga paljusid astmeid polnud hoopiski , need olid vahelt välja kukkunud või ära mädanenud . </s> <s> Trepp läks üle kirikulae , lagi oli määndunud . </s> </p>
<p> <s> Viimaks jõudis ta üles . </s> <s> Siin oli tõmbetuul . </s> <s> Torniluugid olid avatud . </s> <s> Kell kiikus aeglaselt konksu otsas . </s> </p>
<p> <s> Kellatornis oli pastor . </s> <s> Pastor istus väikesel taburetil , selg Antu poole , ja vahtis alla . </s> <s> Ta ei kuulnud Antu samme . </s> <s> Kell kiikus aeglaselt , kellatila tilises õrnalt . </s> <s> Pastor vaatas merele . </s> <s> Samale merele , mida ka Antu tuli vaatama . </s> </p>
<p> <s> Pastor oli vana mees , tal oli kuivetunud kael ja hallid juuksed kirju soni all . </s> <s> Ta istus siin nagu majakavaht . </s> </p>
<p> <s> Seal oli see meri , sinine-sinine , teda vaatasid kõik . </s> <s> Kõik armastasid teda vaadata – vanad ja noored . </s> <s> Ka Kreutzwald oli seda merd näinud , ja oli seda merd vaadanud , ning varsti tuleb ka Ivetta … ja näeb … </s> </p>
<p> <s> Ja sama hääletult kui tulles laskus Antu mööda treppi alla . </s> </p></div2><div2 type="alaosa"><head> NIKOLAUS </head>
<p> <s> Päev läheb mööda . </s> <s> Varsti tuleb õhtu . </s> <s> Siis kattuvad pimedusega metsavahed ning põllud . </s> <s> Ja ma ei näe enam selle maja ahjurususid ega vundamenti , milles elas vana hulgus Nikolaus . </s> <s> Samuti ei näe ma prahti täisloobitud kaevu ja metsistunud õunapuid ning kreeke juba pikaks sirgunud kuuskede ja mändide vahel . </s> </p>
<p> <s> Siis ma lähen koju mööda nõmmeteed , mööda pehmet okkavaipa , lähen ronin kodulakka magama , ning algab pime öö . </s> </p>
<p> <s> Praegu aga seisan veel varemete juures ja vahin nõgestesse . </s> <s> Kunagi oli selle koha peal ahi , Nikolaus istus selle ees , loopis halge tulle , mõeldes samal ajal maailma asjadest ja elu imedest , samuti lõikas ta siin tule valgel vileda noaga siledamaks oma varbaküüsi , mis metsas kivide vahel käies ära olid murdunud . </s> </p>
<p> <s> Inimesed elasid ümberkaudsetes taludes , harisid maad , tegid igasuguseid tegemisi , vana Nikolaus elas aga omaette ning tal polnud looma ega lindu . </s> <s> Kartuleid ei teinud ta ka maha . </s> <s> Maja ümber polnud peenraid ega lilli . </s> <s> Trepi all algas kohe rohuväli ja sellel oli päikesepaistelisel päeval hea siruli olla ning taevasse vahtida . </s> <s> Rohus sumisesid mesilased ning sirtsusid tirtsud . </s> <s> Nikolaus lamas nende keskel , karvane , kerge riidega , aga päev oli pikk ning Nikolaus tundis täit rahuldust olemise täiuslikkusest ja muudkui lamas , närides kõrt . </s> <s> Keegi ei teadnud , milline on tema maailmavaade , millised tema perekonna- ja isanimi , kus ta sündis ja palju tal tööstaaži on . </s> <s> Ja keegi ei tulnud talt seda ka küsima . </s> </p>
<p> <s> Nüüd Nikolaust enam pole . </s> <s> Ta oli kukkunud öösel sügavasse siloauku ja murdnud kaelaluu , ja teda on vaid ilus mälestada siin tema endises elukohas . </s> </p>
<p> <s> Nüüd on kõik ta ammu unustanud . </s> <s> Võib-olla meenutab teda veel karjalaps ; see , kes jooksis siia kella küsima , kui oli noor , nüüd aga elab linnas ja töötab kas õlikütte alal või sillutab heakorratrusti liinis tänavaid , emb-kumb . </s> <s> Ja keegi vanem naine mäletab teda ka veel , kaevates : Nikolaus ei arvestanud teiste inimestega ; Nikolaus ei teinud talle talveks kütet , kui inimene teda palus , vaid vilistas selle palve peale . </s> <s> Ja üldse vilistas Nikolaus palju ja ilusasti nagu mõni moosekant , kui jalutas laanes ringi ning uuris puude ja põõsaste elu . </s> <s> Sama naine kaebab veel , et Nikolaus olla saksa valitsuse ajal vene raadiot kuulanud ja nõukogude valitsuse ajal saksa raadiot , kuid praegu on seda raske kindlaks teha , oli see nii või ei . </s> <s> Kui Nikolaus suri , käisid tema majas vargad ja tassisid kogu kraami laiali . </s> <s> Nii me ei teagi praegu , mis esemed hulguse majas olid . </s> <s> Ainult see vanem naine , kelle hulgus talveks kütteta jättis ja kellele tema lihased lapsed , kes elasid alevis , seda ka teha ei suutnud , arvab : Nikolaus oli suli ja varjas end õiglase töörahva kohtu eest . </s> <s> Aga ametlikku süüdistust ta ei esitanud . </s> <s> Ja nii surigi Nikolaus ära , ilma et ta kellelegi oma hinge oleks avanud . </s> </p>
<p> <s> Mina seisan nüüd selle koha peal , kus ta elas ja kus ta mõtiskles elust ja loodusest küdeva ahju ees , kus ta keetis endale maarohtudest teed ja jõi seda lurinal tule paistel . </s> <s> See oli siis . </s> <s> Praegu pole enam Nikolaust ega tema maja . </s> <s> Ja ei tea , kas tema hingki enam alles on . </s> <s> Räägitakse ju – inimesel ei pidavat hinge olemagi . </s> <s> Kui nii , siis pole Nikolause hingegi kusagil siin kandis ekslemas ja tema elukoht on päris maha jäetud ning järelevalveta , ja kedagi ei ole jälgimas , kuidas üha enam mullapinda vajub tema ahjurusu ja majavundament ning männid ja kuused tema õunaaia metsa suruvad . </s> <s> Ja kõigest võib teha järelduse , et nii see peabki olema meie taeva all , kus miski pole igavene , alustades hingega ja lõpetades ihuga , mis on tihti patune . </s> </p></div2><div2 type="alaosa"><head> MAANTEE </head>
<p> <s> See oli aastatelt noor mees , kes pealelõunasel ajal kabelimäest jalgrattaga alla sõitis . </s> <s> Küllap oli tal asja mere äärde alevisse . </s> </p>
<p> <s> Kabelimäel oli kaks vaatamisväärsust : kabel ja koguduse leerimaja , milles praegu kolhoosikontor asus . </s> <s> Mees sõitis vabakäigul jalgrattaga mäest alla . </s> <s> Tee oli hästi kruusatatud . </s> </p>
<p> <s> Kruus oli jäme , suuri kive täis . </s> <s> Teehöövel oli küll osa kive teeveerde lükanud , kuid keset teedki sõites jäi neid rataste alla . </s> <s> Sõiduriist hüples mehe käes . </s> </p>
<p> <s> Kui vabajooksu inerts otsa sai , vajutas mees pedaalidele . </s> <s> Väga energiliselt ta seda siiski ei teinud , sest kett võis maha tulla . </s> <s> Kett oli lõtv ja laagrid olid rattal ka läbi , kuid mehel polnud remondi peale aega mõelda , töid ja toimetamisi oli palju . </s> </p>
<p> <s> Mäe all lookles tee läbi osoonirikka männimetsa ja sõit ei väsitanud meest , pealegi oli ta praktiline inimene ja mõtles sõidu ajal igapäevasest elust . </s> <s> Ja-jaa ! </s> <s> Jube mahajäetud olid siinsed paigad , ta oli sõitnud juba tükk aega , aga ühtki autot polnud talle vastu tulnud ega temast mööda läinud . </s> <s> Ja kuigi metsad olid seene-marjarohked , polnud metsas näha ühtegi seenelist-marjulist ; mets oli hõre , võis näha mitmesaja meetri kaugusele , ei hingelistki kusagil . </s> <s> Samuti mõtles mees , oleks tal praegu majaehitamine käsil , küll oleks hea vundamendi täiteks kive varuda , muudkui peata veoauto ja lao kive taha kasti otse teelt , otse rataste alt , ja kõik see ei maksaks midagi ja kui veoautogi oleks oma , siis poleks vaja autojuhile maksta ning bensiin oleks asutuse poolt prii . </s> </p>
<p> <s> Tee oli käänuline , mehe ratas hüples jämedal kruusal ja mehe mõttedki hüplesid . </s> <s> Ta mõtles nüüd , mis saaks siis , kui talle mõni auto tõepoolest metsa vahel vastu tuleks . </s> <s> Ta ei saaks oma rattaga teeveerele sõita , ta peaks rattalt maha tulema . </s> <s> Kas need autojuhid siis tõesti nii julmad on , et tema , juhusliku sõitja , päris teeveerele suruvad , kus kivid . </s> <s> Mine sa tea , kuid tolmupilve heidaksid nad talle vähemalt küll kaela – sest tuul oli eestpoolt , tuul ei kannaks tolmu kõrvale . </s> </p>
<p> <s> Aga kui siin mäe all ( see polnud küll nii järsk kui kabelimägi , mis kaks ja pool kilomeetrit juba selja taga ) , kui siin , selle uue mäe all , talle auto vastu juhtuks tulema , milliseks kujuneks olukord siis . </s> <s> Ta on ülevalt vaatamiseks siin mäe all oma viletsal rattal nagu könn . </s> <s> Või nagu märklaud . </s> <s> Või nagu slaalomiteivas autoslaalomirajal . </s> <s> Igal autojuhil tekiks himu teda hirmutada , tema kulul nalja teha . </s> <s> Vähe sellest , et ta niikuinii tolmupilve kaela saaks , teda oleks vaja ka moraalselt laostada – nii mõtleksid autojuhid . </s> <s> Ta peaks allajäämise hirmu läbi elama . </s> <s> Või talle peakski otsa ajama , sest kes siin , metsas , tunnistajaks oleks . </s> <s> Siin oled ainult ise süüdi , et kakerdad oma kondiaurumootoril . </s> <s> Hoia kõrvale , puude taha , heida samblasse peitu . </s> <s> Siin võiks korraldada avarii , koos inimohvritega , või vähemalt lavastadagi midagi taolist . </s> <s> Näiteks kui talle tuleks vastu kaubaauto , millel vähem kaupa peal , kui saateleht ette näeb , siis oleks avarii tulus võte . </s> <s> Protokoll kõlaks hiljem nii : et liikluseeskirju rikkuvale purjus ( või muidu totakale ) jalgrattamehele mitte otsa ajada , oli see ja see seltsimees , elukutselt … asutuse autojuht , sunnitud masina kraavi ( või vastu puud ) keerama ; seltsimehel endal polnud viga küll midagi , kuid auto ja kaup koormas said tugevasti kannatada , nii et põhjalikku inventuuri oli võimatu läbi viia – ja kuigi viimane läbi viidi , loeti nii-öelda rususid , siis on loomulik , et tekkis tervete esemete puudujääk , mis muidugi mõista maha kanti , akti number see ja see , alla kirjutanud need ja need . </s> <s> Hea veel , et jalgrattamees ellu jäi , on , keda vangi panna . </s> <s> Kuid asi saaks lõppeda õnnetumaltki , jalgrattur võiks surma saada . </s> <s> See oleks ka parem , muidu räägib ta hiljem tunnistajana : mina pole liikluseeskirju rikkunud , mina olen aus , mulle aeti meelega otsa . </s> <s> Aga puudujäägi tekitasid juba enne avariid autojuht ise või mõni tema sõber , kogenud elukutseline spekulant . </s> </p>
<p> <s> Kui mees mäe all niimoodi mõtles , sõitis teiselt poolt mäekülge mööda üles auto , mille juhikabiinis kaks meest , ekspediitor ja autojuht , just samasuguseid avariivõimalusi vaagisid . </s> <s> See oli V. kooperatiivi kaubaauto , koormaks oli saatelehele märgitud 20 kasti konjakit , ? </s> <s> 8 rbl. 12 kop. pudel , 10 kasti Ekstra viina , ? </s> <s> 4 rbl. 12 kop. pudel , 10 kasti harilikku viina , ? </s> <s> 3 rbl. 62 kop. pudel , ning peale selle veel 6 kasti Saku õlut , 2 kasti limonaadi ja 1 kast Värska vett . </s> <s> Ekspediitoril mõlkus selline nimistu ka peas . </s> <s> Ekspediitori õde pidi ülehomme hommikul V-s autojuhi pojale mehele minema , hommikul pidi perekonnaseisuametis registreerimine olema , õhtul pulm . </s> <s> Täna olid nad , see tähendab autojuht ja ekspediitor , ETKVL-i rajooniliidu laos viinakoorma auto peale saanud , et see mööda harukauplusi laiali vedada – liginemas olid muudki pühad ja tähtpäevad . </s> <s> Aga enne kui nad oma igaval marsruudil igati tuttavat laialivedu alustasid , tegid nad haagi ja pöörasid autojuhi kodutallu sisse , kus laoti koormast maha viisteist pudelit konjakit ja kolmkümmend pudelit Ekstra viina . </s> <s> Pudelitel löödi trepil kaelad maha , sisu valati ämbritesse , aga katkised kestad torgati taarakastidesse tagasi . </s> <s> Siis alles jätkati palgatööd . </s> </p>
<p> <s> Nii nagu mees jalgrattal , nii kirusid ka ekspediitor ja autojuht praegu üksindust . </s> <s> Nemad kirusid saatust – miks see neile kedagi ette ei saada . </s> <s> Saadaks kas või metskitse . </s> <s> Või metssea . </s> <s> Rääkimata jalakäijaist või jalgratturist , kelle ilmumisse nad juba enam ei uskunudki . </s> <s> Neil oli oma avarii peensusteni läbi mõeldud , see nägi ette järsu pidurduse , väikese allaajamise ( allaajamise objekti nad veel ei tundnud ) , ettevaatliku kraavisõidu koos mõningate puude kerge riivamisega . </s> <s> Kusjuures surmavalt nad allaajamise objekti haavata ei tahtnud . </s> <s> Niiviisi sõideti siis , ootusärevus hinges , kuni jõuti üles mäele , kust avanes vaade alla kollasele teelindile . </s> <s> Nemad sõitsid paremal pool , neile vastu , seal all vasakul , väntas pedaale jalgrattamees . </s> </p>
<p> <s> Ekspediitor lõi autojuhile küünarnukiga ribidesse ja ütles näpuga näidates ainsa sõna : “ Kurat ! ” Autojuht sülitas märja paberossikoni aknast välja ja tõmbus rooli kohale küüru . </s> </p>
<p> <s> Mees mäe all nägi autot kohe . </s> <s> Kuid ta oli vahepeal oma mõtetega jõudnud kaugemale sest punktist , kus nad veel autojuhi ja ekspediitori omadega ühtisid . </s> <s> Ajaviiteks oli ta mõtelnud põgenemisvõimalustestki ja sellepärast jälginud hoolikalt omapoolset teelõiku ja sellelt metsa suunduvaid teerajakesi , üldse käidavamaid või sõidetavamaid kohti . </s> <s> Ta tundis südames , enne kui autot silmas , et juba esimese mootorsõiduki eest peab ta jalga laskma , muidu – hüvasti , elu ! </s> <s> Ta isegi muigas , sest nii kahtlane oli küll see kartus , see ettenägelikkus või tarkus . </s> <s> Auto tormas mäest alla nagu loom . </s> <s> Aga jalgratturile sisendas kartus jõudu ja jõud andis talle otsustamisvõime ning kavaluse . </s> <s> Samuti rahu , mis mõnel muul juhul oleks paistnud künisminagi . </s> <s> Praegu oli selles vaid paras annus päästvat irooniat . </s> <s> Autojuht väänas rooli vasakule . </s> <s> Ekspediitori keha kaldus ka sõidu suunas , nii et ta pidi end seljatoe vastu suruma , et mitte autojuhile peale langeda . </s> <s> Jalgrattur aga väntas end pedaalidele püsti tõustes teeveersetest kividest üle . </s> <s> See sündis sekundi jooksul . </s> <s> Teise sekundi alguses veeres jalgratturi sõiduk juba metsas , kitsukesel rajakesel , mis oli siia samblasse tallatud . </s> <s> Ning sellest kohast , kus oleks pidanud toimuma kokkupõrge , oli jalgrattur juba enam kui kümme meetrit eemal , teda polnudki enam teel . </s> <s> Ta ei saanud olla ühegi avarii tekitaja . </s> <s> Ja jalgrattur püüdis kitsukesel teerajal sõitu jätkata , manades näole ilme , nagu peakski see nii olema . </s> <s> Ta püüdis endast jätta niisugust muljet , nagu olekski tal vaja mööda seda teerada sõita , mõelgu masinamehed , mis mõtlevad . </s> </p>
<p> <s> Kuid autosolijad polnud ka kehvast puust tehtud . </s> <s> Oli nendegi elu kaalul ja närv pingul . </s> <s> Jalgratturi plaan sai neile kohe selgeks . </s> <s> Järgnes järsemast järsem pööre vasakule ja täie vaardiga , korrakski pidureile vajutamata , laskis autojuht masinal jalgratturile teerajakesele järele paiskuda . </s> <s> Ei olnud teerajake küll nii lai , et auto rattad sellel sõitma oleksid mahtunud , ometi ei kasvanud puud siin nii tihedalt , et osav sõitja poleks suutnud nende keskel manööverdada . </s> </p>
<p> <s> Ja mis kasu oli nüüd jalgratturil oma kavalusest , oma edumaast , kui auto tal silmapilk jälle kannul oli . </s> <s> Jalgrattur ehmus , kuid mida muud jäi temal siis üle kui pedaalidele rõhuda ja loota , et autoga midagi juhtuks – et see puie tüvedesse takerduks või mootor suurte tuuride juures sisse kõrbeks . </s> <s> Jalgrattur tundis , ja ta ei eksinud , et mitte selleks ei jälitata teda praegu , et avariid tekitada , vaid selleks et talle mingil moel avarii ebaõnnestumise ja petmise eest kätte maksta . </s> <s> Avariil oleks mõte sees olnud ju ainult teel . </s> <s> Siin rajakesel , kaugel teest , polnud sel enam mingit mõtet isegi siis , kui objekt alla oleks aetud . </s> </p>
<p> <s> Kuid jalgratturi rattal tuli kett maha . </s> <s> See oli isegi õnneks : välkkiirelt viskas ta ratta eemale ja jooksis teerajakeselt kõrvale metsa . </s> <s> Nüüd kui ta oli jalamees ja võis ise jalgealust valida , ei olnud talle enam ükski auto ohtlik , ainult tank oleks veel ohtlik olnud . </s> <s> Aga varem polnud jalgratturil ka tarvidust oma sõiduriista hüljata , olukord ei olnud veel selline . </s> </p>
<p> <s> Raginaga purunes mehe sõiduk auto rataste all . </s> <s> Oleks mees sõiduki selga jäänud , oleks temagi koht seal olnud . </s> <s> Kuid auto ei pidurdanud . </s> <s> Veel mahtus see mändide vahelt läbi . </s> <s> Alles siis , kui tungrauanukid noori mände hakkasid painutama ja pehme sammal mootori väsitas , aeglustus masina käik . </s> <s> Lõpuks see peatus . </s> <s> Kibekiiresti hüppas kabiinist välja autojuht , suur mutrivõti käes . </s> </p>
<p> <s> Jalgrattur haaras kätega peast . </s> <s> Liiga ruttu arenesid sündmused , liiga ootamatud olid need ja liiga palju oli juba ohvreid . </s> <s> Sama mõtlesid ka ekspediitor ja autojuht . </s> </p>
<p> <s> Jalameheks jäetud jalgrattur kiskus maast vettinud männinoti , ja kui autojuht , sõimusõnad suul , ähvardavalt mutrivõtmega vehkides tema juurde jõudis , tõstis jalgrattur noti enesekaitseks õlgade kõrgusele ja laskis sealt autojuhile kolksti pähe langeda . </s> </p>
<p> <s> Nott murdus hoobist pooleks ja autojuht kukkus . </s> </p>
<p> <s> See kõik sündis mitte väga ammu V. alevisse viival maanteel . </s> </p></div2><div2 type="alaosa"><head> KALA </head>
<p> <s> Kui Kaljo Vainumäe veel päris väikene poiss oli , siis kuulis ta tihti metsas ühte lindu laulvat : tsilk-tsolk , tsilk-tsolk . </s> <s> Siis ta veel ei teadnud , et see lind on väike lehelind . </s> <s> Pealegi ei näinud ta lindu kunagi ligidalt . </s> <s> Lind istus kõrgel puuladvas ja laulis sealt oma laulu . </s> <s> Kaljo oli aga all , südames seletamatu lapsejoovastus , mida tekitas metsa müstiline arhitektuur . </s> <s> Kaskede valged tüved läbisegi kuuskede tumedate tüvedega olid pikad ja sirged ning ulatusid taevasse , mis oli tema jaoks nii kättesaamatu ja hirmus , et hingel hakkas kõhe . </s> </p>
<p> <s> Ükskord oli Kaljo emaga metsas , kui nendest lendas üle sada viiskümmend kaheksa Nõukogude lennukit Berliini pommitama . </s> <s> See oli vist sõja eelviimasel aastal . </s> <s> Lennukite arvu suhtes võis ema ka eksida , sest ema luges neid sõrmedel , Kaljo ei lugenud , kuid lennukeid oli tõesti tohutult palju . </s> <s> Nende mürin täitis metsa kümneks minutiks või enamakski . </s> <s> Ja kui lennukid olid kaugusesse kadunud , vaikisid linnud veel kaua aega . </s> </p>
<p> <s> Üks äärmiselt imelik unistus oli Kaljol aga kogu elu olnud . </s> <s> Tema tahtis kodukaevust kala saada . </s> <s> Juba nelja- või viieaastaselt – Kaljo täpselt ei mäletanud – , kui kedagi kodus polnud , laskis ta kaevu oma esimese püünise . </s> <s> Püüniseks oli kapi otsast leitud haviõng , millele Kaljo kinnitas sappa jupi villast sokinõelumislõnga . </s> <s> Ja selle seadeldisega , millel polnud söötagi otsas , tahtis Kaljo kaevust kala saada . </s> <s> Loomulikult lõppesid tema katsed fiaskoga . </s> </p>
<p> <s> Kuid kord sai Kaljo siiski kaevust kala . </s> <s> Kui ta palju aastaid hiljem , pärast pikka pealesunnitud võõrsil viibimist , oma kodu tuli vaatama , otsis ta taas üles vana kaevu . </s> <s> On ju tuntud lugu , et majad põlevad maha , aidad tassitakse palkhaaval laiali , nii et kohtagi peaaegu järele ei jää , kuid kaev jääb . </s> <s> Vähemalt seni , kui püsivad rakked . </s> <s> Kaljo kaevul olid paekivist rakked . </s> <s> Kaljo kaev oli alles . </s> <s> Keegi oli raketele visanud vaid oksi . </s> <s> Kaljo tõstis need eemale ja vaatas kaevusügavusse . </s> <s> Vesi kruusatatud põhjal oli endiselt selge , Kaljo kaev asus ju allikail . </s> </p>
<p> <s> Ja kae imet , mahajäetud kaevus ujus üks kala . </s> <s> Kaljo otsis põõsastest pooleldi läbiroostetanud ämbri – vanadelt majaasemetelt võib neid pea igas põõsas leida – ja laskumata mälestustesse , mida see ämber tas esile manas , kinnitas selle oksliku teiba külge ning hakkas kalapüügiga tegelema . </s> </p>
<p> <s> Mõne minuti pärast oli kala käes . </s> <s> See oli kuldkarpkala , umbes viiekilone pontsakas . </s> <s> Tükk aega hoidis Kaljo kala käes , mõeldes , kuidas see küll kaevu võis sattuda . </s> <s> Vast oli mõni part laskunud kaevule puhkama , kui kaev suurvee ajal pilgeni vett täis oli , ning pardi sulgedest oli välja libisenud eelmisest veekogust sinna takerdunud karpkalamaim – kõik võis olla , kuid fakt oli fakt : Kaljo kätel oli kaevust püütud kala . </s> </p>
<p> <s> Kaljo oleks võinud kala sealsamas kaevu juures ära praadida , kuid tal ei olnud panni . </s> <s> Tal oli seljakotis võid , soola , leiba ja pudel Starkat . </s> <s> Ta pani kala nüüd nende hulka . </s> </p>
<p> <s> Siis läks Kaljo endale uut eluaset otsima . </s> <s> Naabrite eeskujul . </s> <s> Koduks olnud metsaküla oli tühi . </s> <s> Ja Kaljol ei olnud enam isa ega ema . </s> </p>
<p> <s> Aga lind metsas tegi endiselt tsilk-tsolk ja Kaljo teadis nüüd , mis lind see on . </s> </p></div2><div2 type="alaosa"><head> SEGAPAARISMÄNG </head>
<p> <s> Tenniseväljak asus metsa sees , see oli telliskivikattega . </s> <s> Kohe , kui metsa jõuti , alustati viiegeimilist tennisepartiid . </s> <s> Arvi mängis Ritaga Kalle ja Malle vastu . </s> <s> Segapaarismäng . </s> </p>
<p> <s> Neljanda geimi keskel , seisul kolm : kolm oli juba võrdlemisi pime . </s> <s> Tennisepalli oli halvasti näha ja see lendas mitu korda üle traatvõre väljakult metsa . </s> <s> See oli mängijate endi süü , nad olid loiud , kuid ka videvik oli süüdi . </s> <s> Arvi läks üht niisugust palli võre tagant ära tooma . </s> <s> Mängida poleks ju muidu saanud . </s> <s> Palle oli ainult üks . </s> <s> Möödus pool tundi , aga Arvi polnud veel tagasi . </s> <s> Rita , Kalle ja Malle sõid samal ajal kõik võileivad ära . </s> <s> Termosesse jäeti siiski Arvi jaoks kohvi . </s> <s> Varsti hakkas mängijatel jahe ja nad ronisid autosse , lülitasid soojenduse sisse , kruttisid autoraadiot . </s> <s> Siis hakkas kuu paistma . </s> <s> Kuuvalgus laotas end metsa kohale ja tenniseväljakki oli nüüd hästi valgustatud . </s> </p>
<p> <s> “ Ma lähen vaatan , kuhu Arvi jäi , ” ütles Kalle . </s> </p>
<p> <s> “ Ei , ära sina mine , ma lähen ise , ” kostis selle peale Malle . </s> </p>
<p> <s> Kellelgi polnud selle vastu , et Malle läheb . </s> <s> Kui Malle oli lahkunud , laskis Kalle esimese istme alla ja laskus selili Rita kõrvale . </s> </p>
<p> <s> Aga Malle otsis metsas Arvit . </s> <s> Ta ei teadnudki , et tenniseväljaku taga on nii suur ja tihe mets . </s> <s> Ta läbis esimese hooga sada meetrit , kuid Arvit ei näinud . </s> <s> Tennisepalli leidis ta küll üles . </s> <s> See vedeles ühe männi all . </s> <s> Malle jättis palli sinna vedelema ja otsis Arvit edasi . </s> <s> Ta leidis Arvi järsaku veerelt . </s> <s> Allpool kasvas lepavõsa ja sealt tõusis niiskeid aure . </s> <s> Arvi istus rohul ja nuttis . </s> <s> Malle põlvitas tema kõrvale . “ Ma leidsin palli üles . ” Kuid Arvi nuttis ikka , ta nuttis hääletult , nuukseid ei olnud kuulda . “ Ära muretse , homme mängime edasi , ” ütles Malle . </s> <s> Siis Arvi tõusis , ta pühkis põskedelt pisarad ja tegi näo , nagu poleks midagi juhtunud . “ Hea küll ! ” ütles Arvi . </s> <s> Malle võttis Arvil käest kinni . </s> </p>
<p> <s> “ Ega ma ei nutnudki ! ” ütles Arvi . </s> </p>
<p> <s> “ Ma tean , et sa ei nutnud , ” vastas Malle . “ See tuli väsimusest . ” </s> </p>
<p> <s> “ Jah . ” </s> </p>
<p> <s> “ Öösel puhkame end välja , hommikul mängime edasi . ” </s> </p>
<p> <s> “ Kas mängime hommikul mängu lõpuni ? ” </s> </p>
<p> <s> “ Loomulikult ! ” ütles Malle . </s> </p>
<p> <s> Nad läksid Malle tuldud teed tagasi . </s> <s> Ka palli korjas Malle üles . </s> <s> Ta pistis selle Arvile pihku . “ Ütle , et sina leidsid . ” </s> </p>
<p> <s> Varsti olid nad auto juures . </s> </p>
<p> <s> “ Kas pall on käes ? ” küsis Kalle . </s> </p>
<p> <s> “ Pall oli järsakust alla veerenud , ” vastas Malle . </s> </p>
<p> <s> “ Missugusest järsakust ? ” küsis Rita . </s> </p>
<p> <s> “ Seal võre taga metsas on järsak , ” seletas Malle . “ Pall veeres järsakust alla . ” </s> </p>
<p> <s> “ Ma ei usu , et seal mingisugust järsakut on ! ” ütles Rita . </s> </p>
<p> <s> “ Eks sa mine vaata ! ” </s> </p>
<p> <s> “ Pole seal mingit järsakut , ma tean . ” </s> </p>
<p> <s> “ Kust sa tead ? ” </s> </p>
<p> <s> “ Pole ju järsakut , Arvi , ” nõudis Rita . </s> </p>
<p> <s> “ On küll . </s> <s> Aga pall ei veerenud järsakust alla , ” vastas Arvi . </s> </p>
<p> <s> “ Malle ütles , et veeres . ” </s> </p>
<p> <s> “ Mina ei leidnudki palli üles , Malle leidis ! ” </s> </p>
<p> <s> “ Roni nüüd autosse , Arvi , me jätsime sinu jaoks tilga kohvi . ” </s> </p>
<p> <s> Arvi ronis Rita kõrvale ja Kalle valas talle kohvi . </s> </p>
<p> <s> “ Ega sa meie peale pahane ei ole ? ” küsis Malle . </s> </p>
<p> <s> “ Kelle peale ? ” </s> </p>
<p> <s> “ Meie kõigi kolme peale ? ” </s> </p>
<p> <s> “ Ei ole , ” vastas Arvi . </s> </p>
<p> <s> “ Kas hakkame nüüd liikuma ? ” küsis Kalle . </s> </p>
<p> <s> “ Malle ! ” ütles Arvi . </s> </p>
<p> <s> “ Mis on , Arvi ? ” </s> </p>
<p> <s> “ Sa tule istu minu kõrvale . ” </s> </p>
<p> <s> “ Mõtled tõsiselt või ? ” </s> </p>
<p> <s> “ Jaa . </s> <s> Ole hea , Rita , mine sina ette ! ” </s> </p>
<p> <s> Rita ja Malle vahetasid kohad . </s> <s> Malle istus Arvi kõrvale . </s> <s> Auto hakkas liikuma . </s> <s> Tee oli metsavarjusid täis . </s> <s> Kuu paistis endiselt . </s> <s> Malle tundis , kuidas Arvi tema käe oma pihku võttis . </s> <s> Arvi hoidis Malle kätt oma peos peaaegu kogu tee . </s> </p>
<p> <s> Hiljem , kui lage algas ja metsavarje enam tee peal polnud , küsis Kalle üle õla : “ Malle , kas tuled tagasi minu kõrvale ? ” </s> </p>
<p> <s> “ Vahetame , jah , kohad ära , ma tahan Arviga rääkida ! ” ütles Rita , enne kui Malle vastata jõudis . </s> </p>
<p> <s> Kuid Kalle ei peatanud autot . </s> </p></div2><div2 type="alaosa"><head> VALULINE ÕNN </head>
<p> <s> Sulev vabanes vanglast , kus ta oli istunud oma nõrkuste ja kergeusklikkuse pärast . </s> </p>
<p> <s> Sulevi naine oli end Sulevist lahutada lasknud , uuesti abiellunud ning jõudnud juba mitu last saada . </s> <s> Esimene inimene , keda Sulev pärast vanglas veedetud aastaid külastama läks , oli vana kingsepp Kusti . </s> <s> Pensionär Kusti oli vahepeal kõnevõime kaotanud , tummaks jäänud . </s> <s> Kusti mängis Sulevi tulles balalaikal . </s> <s> Balalaika oli häälest ära . </s> <s> Kusti mängis selle peal vanu viise . </s> </p>
<p> <s> Sulev tõi kaasa kuus pudelit õlut . </s> <s> Mehed hakkasid õlut jooma ja Sulev rääkis : </s> </p>
<p> <s> “ Sa oleksid võinud mu raamatud ära müüa … ” </s> </p>
<p> <s> Kusti ei vastanud midagi , sest ta oli ju tumm . </s> </p>
<p> <s> “ Ah et kuhu ? </s> <s> Antikvariaati . </s> <s> On selline kauplus . </s> <s> Sa ju tead küll ! ” </s> </p>
<p> <s> “ … ” </s> </p>
<p> <s> “ See on sinu endise kingsepatöökoja lähedal , tead , nurga peal , tänava lõpus . ” </s> </p>
<p> <s> “ … ” </s> </p>
<p> <s> “ Ah mis mul neist raamatutest enam . </s> <s> Nüüd on uued raamatud ilmunud . ” </s> </p>
<p> <s> “ … ” </s> </p>
<p> <s> “ Jaa . </s> <s> Sa oled siis vahepeal siin palju viina joonud . </s> <s> Viinaravilgi olid ? ” </s> </p>
<p> <s> “ … ” </s> </p>
<p> <s> “ Olen kuulnud küll . </s> <s> Kaks kirja sain sult . </s> <s> Ise ma sulle ei vastanud , tõsi . </s> <s> Või et viinaravil oli isegi hea olla ? </s> <s> Puhkasid seal . </s> <s> Ja igav ei olnud . </s> <s> Töödki oli . </s> <s> Ega ma enne teadnudki , kus kohvipakkidele silte kleebitakse , ” rääkis Sulev ja valas Kustile õlut . </s> <s> Vana mees konutas , balalaika põlvedel . </s> </p>
<p> <s> Nad istusid väikese ümmarguse laua taga pehmetes , põhjatuna tunduvais tugitoolides . </s> <s> Nende põlved ulatusid sedasi peaaegu lõuani . </s> </p>
<p> <s> “ Ilmad olid vahepeal kehvad , jaa . </s> <s> Viljaikaldus oli … Ah noogutad pead , ” ütles Sulev . </s> </p>
<p> <s> Vana mehe põsed olid lonti vajunud . </s> <s> Tal oli füsiognoomia nagu buldogil . </s> </p>
<p> <s> “ Nii et ise palusid , et sind viinaravile võetaks ? </s> <s> Pärast naise surma hakkasid nii kõvasti jooma . </s> <s> Eks sa jõid enne ju ka … ? ” </s> </p>
<p> <s> “ … ” </s> </p>
<p> <s> “ Naisest on kahju . </s> <s> Kuigi ta sai su käest vatti küll . </s> <s> Peksid teda peaaegu iga päev . </s> <s> Mina tean . </s> <s> Peksid vist juba noorest peast . </s> <s> Lapsi ta ka ei saanud . </s> <s> Oleksid muidugi tahtnud . </s> <s> Mindki nimetasid pojaks , vintis peaga . </s> <s> Kuid kes teab , kas oli ikka naine selles süüdi , et te lapsi ei saanud . </s> <s> Ise olid . </s> <s> Hoopis ise olid ju . </s> <s> Aga sellest sa naisele muidugi ei rääkinud . </s> <s> Kuidas sa noorest peast , kui mööblit autole laadisid , oma hella kohaga auto ja kapi vahele jäid , jaa … ” </s> </p>
<p> <s> “ … ” </s> </p>
<p> <s> “ Ah et kui naine ära suri , siis müüsid sa selle maja , mis teil maal oli , maha . </s> <s> Said kolm tuhat rubla . </s> <s> Ja kogu see raha läks kõrist alla . ” </s> </p>
<p> <s> Vana mees noogutas pead . </s> <s> Üldse seletas ta aeg-ajalt üht-teist žestidega . </s> </p>
<p> <s> “ Noh , sõpru on sel juhul muidugi palju , kui sul raha taskus . </s> <s> Ja mure ka südames . </s> <s> Joodikutel on kõigil omamoodi mured . </s> <s> Kellel neist õnne ! </s> <s> Ma mõtlen , päris ehtsat õnne . ” </s> </p>
<p> <s> Sulev võttis lonksu õlut . </s> </p>
<p> <s> “ Või naine ise ütles sulle , et varsti sureb ? </s> <s> Ühel hommikul nuttis köögis , käed süles , ja muudkui rääkis , et tema jääb varsti rongi alla , surra on hirmus ja tema surra ei taha . </s> <s> Ja sina siis küsisid , et võib-olla tahab ta midagi head süüa , ja naine vastas , et tahab hapukapsasuppi . ” </s> </p>
<p> <s> Kusti kuulas , vesistas silmi , kuid pühkis jälle kuivaks . </s> </p>
<p> <s> “ Siis naine ütles , et läheb ise poest hapukapsaid tooma . </s> <s> Ja sina läksid turule liha ostma . ” </s> </p>
<p> <s> “ … ” </s> </p>
<p> <s> “ Sa kahetsed siiamaani , et lasid naisel minna . ” </s> </p>
<p> <s> “ … ” </s> </p>
<p> <s> “ Naine jäi raudtee ülesõidukohal dresiini alla . ” </s> </p>
<p> <s> “ … ” </s> </p>
<p> <s> “ Jah , ma tean , sa kahetsed siiamaani , et lasid naisel poodi minna . </s> <s> Aga küllap oli jumalast niimoodi seatud . ” </s> </p>
<p> <s> “ … ” </s> </p>
<p> <s> “ Surm on ikka jumalast . ” </s> </p>
<p> <s> “ … ” </s> </p>
<p> <s> “ Sünd ka ! ” </s> </p>
<p> <s> Mehed jõid õlut . </s> </p>
<p> <s> “ Pärast , siis kui tasku oli jäänud ainult kaks kopikat raha , kutsusid ise kiirabi välja . </s> <s> Toit ei läinud ju ka kõrist alla , ja-jaa … ” </s> </p>
<p> <s> “ … ” </s> </p>
<p> <s> “ Nüüd oled üksi jah . </s> <s> Jumala üksi . </s> <s> Sugulased on su unustanud . </s> <s> Aga sa tegid nende elu põrguks . ” </s> </p>
<p> <s> Kusti jõi vaikides õlut . </s> <s> Ohkas . </s> </p>
<p> <s> “ Aga mis me sest enam . </s> <s> Sina ka ära mõtle selle peale enam . </s> <s> Võib-olla tulen nüüd mina sinu juurde elama . ” </s> </p>
<p> <s> Sulev hakkas suitsetama . </s> </p>
<p> <s> “ Sul on ikka vana raadio alles . </s> <s> See oli hea pill , ma mäletan . ” </s> </p>
<p> <s> “ … ” </s> </p>
<p> <s> “ Tahaksid minu elust kuulda ? </s> <s> Ah mis mul seal nii väga rääkida . </s> <s> Nüüd seegi mul läbi tehtud . ” </s> </p>
<p> <s> “ … ” </s> </p>
<p> <s> “ Ah kas ma metsasid meenutasin ? </s> <s> Metsasid ? </s> <s> Imelik küsimus ! </s> <s> Muidugi . </s> <s> Metsa ju seal ei olnud , puha kivist müürid . </s> <s> Jaa ! </s> </p>
<p> <s> Minu kingad oled sa kõik siia toonud ja ära parandanud . </s> <s> Mina ei teadnudki , et mul kuus paari kingi maha jäi . </s> <s> Mina mõtlesin seal , palju mul kingi kodus on , ja mulle näis , et ainult üks paar . </s> <s> Muidugi , teised paarid olid purud , ära tallatud , õmblused lahti … ” </s> </p>
<p> <s> “ … ” </s> </p>
<p> <s> “ Ah naerad , kurivaim ! </s> <s> Ma olen vahel ikka mõtelnud õnnest Tammsaare “ Tões ja õiguses ” . </s> <s> Kui Krõõt Andresega üles väljamäele sõidab , siis on Krõõda südames valuline õnn . </s> <s> Aga kui Indrek Tiina kõrval romaani lõpus väljamäelt alla läheb , siis on selline õnn Indreku südames , Tiina südames aga ei ! </s> <s> Tiina südames on ehtne ja puhas õnn . </s> <s> Aga Indreku õnn on valuline , sest on romaani lõpuks valuliseks muutunud ja niiviisi algab viieosaline romaan nagu otsast peale , et lõppeda võib-olla jälle samas kohas , muidugi paljude aastate pärast … Mis sa sellest arvad ? ” </s> </p>
<p> <s> Kusti noogutas pead . </s> </p>
<p> <s> “ Tammsaarel Indrek istub ikka tihti kuhugi maha ja mõtleb oma elu üle järele . </s> <s> Mina ka , kui kiirrongilt maha sain , istusin perroonil pingile , mõtlesin oma elu üle järele … Mõtlesin kaua aega , ja olin rõõmuski . </s> <s> Siis istusin bussi ja sõitsin edasi . </s> <s> Kogu linnas lehvisid lipud , mingit suvespartakiaadi avatakse vist … ” </s> </p>
<p> <s> “ … ” </s> </p>
<p> <s> Kusti hakkas balalaikat mängima . </s> </p>
<p> <s> Sulev rüüpas mõtlikult õlut ja tundis , kuidas soe mööda ihu laiali valgub . </s> </p></div2><div2 type="alaosa"><head> VARGUS </head>
<p> <s> Lihunik Taavet Baumanil oli kaks poega . </s> <s> Vanem poeg Siim õppis internaatkoolis , aga noorem , Juku , kohalikus külaalgkoolis . </s> <s> Juku oli üheksa-aastane ja käis teises klassis . </s> </p>
<p> <s> Taavet ja tema naine Viiu kahtlustasid väikest Jukut lihavarguses . </s> <s> Peagi selgus , et kahtlus on õige . </s> <s> Juku viis tõesti ühel kaunil hommikul salaja kooli kaasa tüki pekki . </s> <s> Taavet , kes oli äge mees ja oli jälginud pekivargust sahvris hapukapsatünni tagant , tahtis kohe , kui tuppa tuli , poisil naha üle kõrvade tõmmata , kuid Viiu rahustas mehe maha ja palus , et see Jukule salaja kooliteel järgneks ja välja uuriks , mida väikemees kolmveerand kilo läbikasvamata pekiga teeb . </s> </p>
<p> <s> Taavet nõustus vastumeelselt . </s> <s> Peab kohe ütlema , et ta Jukut ei armastanud . </s> <s> Taavet armastas ainult Siimu . </s> <s> Pealegi oli Taaveti lihunikusüda kalk ja tema hing ei tundnud varga vastu kaastunnet . </s> </p>
<p> <s> Koolitee oli neli kilomeetrit pikk ja kulges läbi metsa . </s> <s> Ning kohati üle soolaugastegi , millele Taavet omal ajal , kui Siim veel algkoolis õppis , tahutud kase- ja lepatüvedest purded peale oli teinud . </s> <s> Praegu ei kasutanud seda teed tavaliselt keegi peale Baumani Juku . </s> </p>
<p> <s> Veebruarikuu külm näpistas Taaveti põski , kui ta oma naise Viiu käsu järgi Jukul kannul hiilis . </s> </p>
<p> <s> Ja mida Taavet nägi ? </s> <s> Tükil ajal ei juhtunud midagi . </s> <s> Aga poolel kooliteel avas Juku ranitsa , võttis pekikäntsaka välja , lõikas selle küljest sulenoaga väikese viiluka ja torkas viiluka kuivanud kuuseoksatüüka otsa . </s> <s> Siis läks ta edasi . </s> <s> Taavet tahtis kohe kuuse juurde karata ja peki oksatüükalt ära krahmata ning tasku pista , kuid enne kui ta kuuseni jõudis , seisatas . </s> <s> Kuuse tihedast võrast oli välja lennanud kaks musta lagipea ja valgete põskedega rasvatihast , kes küünistega pekitükisse klammerdusid ja poolrippu olles seda hoolega nokkima hakkasid . </s> <s> Varsti lisandus kahele rasvatihasele teisigi liigikaaslasi . </s> <s> Suur oli Taaveti imestus . </s> <s> Kuid algul oli Taavet isehakanud linnusöötja peale kole vihane . “ Vaata , saatana poiss , kuhu raske tööga saadud toiduainet raiskab ! ” ütles ta endale nina alla . </s> <s> Ja lisas , kui Juku tema ees teist pekiviilu puuoksale kinnitas : “ Kuradima vemmal niisugune , vaja teisel ikka rihmaga kannikad vöödiliseks teha ! </s> <s> Vaat , kus raiskab toiduainet ! ” Ning sel ajal kui Juku lookleva tee kurvi taga kolmandat sööta välja riputas , vahtis Taavet teises söögipaigas sagivaid kireva sulestikuga linde . </s> <s> Päris huvitav on vabas looduses linde vaadelda , koduõues ei pane neid nagu tähelegi , mõtles Taavet . </s> <s> Ja siis ütles enda ette vaikselt : “ Poiss on ikka tegelinski küll , vaja kodus kõrvad tuliseks kütta ! </s> <s> Niisugust toiduraiskajat pole mul perekonda vaja ! ” </s> </p>
<p> <s> Nii nad läksid , Juku ja Taavet . </s> <s> Kui Juku viimast , kuueteistkümnendat pekitükki oksa torkas , oli Taavet enda varjamises ettevaatamatu ja Juku silmas teda . </s> <s> Jukul hakkasid vist põlved esialgu värisema . </s> <s> Kuid ta kogus end ja pistis kooli poole jooksu , nii et purded laugastel tema jalge all nõtkusid ning jää praksus ja pragises . </s> </p>
<p> <s> “ Juku ! </s> <s> Juku ! ” hüüdis Taavet , kuid Juku ei teinud kuulmagi . </s> </p>
<p> <s> Juku kartis . </s> <s> Juku kartis Taavetit . </s> <s> Polnud see ju tema tõeline isa . </s> <s> Juku oli niisama perekonda võetud . </s> <s> Viiu tahtel . </s> <s> Ta oli vaeslaps . </s> <s> Ta kartis ja vihkas Taavetit tema hirmsa lihunikuameti pärast . </s> <s> Kord oli Juku kolhoosi kanala juures näinud , kuidas Taavet tappis kanadele söödaks vana hobust nimega Naki . </s> <s> Taavet sidus Nakile jahukoti silmile ja hakkas rautatud puunuiaga hobusele vastu pead taguma , kuni too viimaks maha langes . </s> <s> Ei ! </s> <s> Kuidagimoodi ei saanud Juku Taavetit armastada . </s> <s> Täna , kus Taavet oli tema kuritegevuse jälile jõudnud , kartis ta õhtul koolist kojugi minna . </s> </p>
<p> <s> Taavet ei hakanud Jukut taga ajama . </s> <s> Taavet läks koju tagasi . </s> <s> Ta ei pannud ühtki Juku poolt okstele torgatud pekitükki tasku . </s> <s> Taavet läks vähehaaval ja rahunes . </s> <s> Ning kui ta koju jõudis , siis rääkis ta kogu loo oma naisele Viiule ära ja otsustas poissi , kui see koolist tuleb , mitte karistada . </s> <s> Ta leidis Juku teguviisis midagi ilusatki . </s> <s> Kuid pekiraiskamisele lubas ta piiri panna . </s> </p>
<p> <s> Aga Viiu mõistis , mis poisi hinges võis toimuda , ja ütles , et läheb Jukule pärast tunde kooliteele vastu . </s> </p></div2><div2 type="alaosa"><head> SANKSTRÖMI SURM </head>
<p> <s> Rein Reinholdi poeg Sankström suri 1972. aasta mais . </s> <s> Surm ei olnud hirmus , sest Reinul jäi süda une ajal seisma . </s> <s> Külma kevade tõttu hoiti surnut kaua kodus , ja kui neljandal päeval , see on päev enne matust , lahkunule kalmistul hauaauku kaevati , siis nenditi , et maa oli veel seest jääs . </s> <s> Rein Sankström maeti oma isa ja ema kõrvale ja perekonna matmiseplats oli seega täis . </s> <s> Rein Reinholdi poeg Sankströmi matusepäeval oli aga nii soe ilm , et sült läks matusemaja sahvris hapuks , kraadiklaas näitas pluss kakskümmend kraadi Celsiust . </s> <s> Paljud matuselised arvasid , et parem oleks koosistumine teha restoranis , tellitud toitudega . </s> <s> Kuid vana kombe järgi istuti siiski Sankströmi kodus poole ööni koos ja joodi viina . </s> <s> Samuti prooviti laulda . </s> <s> Matuseliste hulgas oli paar noort inimest linnast , need teadsid moodsaid laule . </s> <s> Parajasti olid moes folklaulud . </s> </p>
<p> <s> Teisel hommikul oli osa matuselisi veel kohal . </s> <s> Sel päeval tuldi Sankströmidele uut elektriliini panema . </s> <s> Paigaldati uued postid , vanad võeti maha . </s> <s> Matuselised saagisid Sankströmi aias elektriposti ise läbi . </s> <s> Post kukkus põõsastarale ja mitu kärbitud läikiva tuhkpuu põõsast sai kannatada . </s> <s> Reinu isa Reinhold Sankström oli tuhkpuuseemned omal ajal Hiinast toonud . </s> <s> Kui elektrikud hakkasid uutele postidele traate tõmbama , siis Reinu õde Henriette läks tagatuppa ja nuttis seal veidike aega . </s> </p>
<p> <s> Kui viimaks majas jälle uuesti valgus sees oli ja matuselised mõne tunni pärast lahkusid , läks Henriette maja taha põllule kartulikuhja lahti võtma , et seemnekartuleid valida . </s> <s> Rein oli sügisel haige olnud ja kartulipõld jäi läbi kündmata . </s> <s> Põllul lamasid vanad roostetanud elektriliini raudtraadid , elektrikud olid need jätnud kokku korjamata . </s> </p></div2><div2 type="alaosa"><head> KAARLI ELU </head>
<p> <s> Sündimisest saadik oli Kaarel ikka tahtnud surra . </s> <s> Aga ta elas kolmekümne kolme aastaseks , enne kui tal see õnnestus . </s> <s> Õnnestus on küll veidi ebatäpne sõna , sest selleks ajaks , kui surm tuli , oli Kaarli eluisu väga suur , ta oli elu mõistma ning armastama hakanud ja kannatused ei tundunud talle enam koledatena . </s> <s> Kuid surm tuli õigel ajal ja kogu eelnev elu oli nagu selleks valmistumine . </s> <s> Ühtlasi teadis Kaarel juba lapsest saadik , et tal on täielik õigus surra . </s> <s> Muid õigusi tal ei paistnud olevatki , ja mitte sellepärast et elu oleks mõttetu . </s> <s> Kaarlile näis , et ta on iseseisev , et vanemadki lõid ta juhuslikult , isegi vastupidiselt soovidele , et tegelikult poleks ta iialgi saanud sündida , poleks vanemad omavahel kohtunud ühel sügisesel hallil sõjaeelsel päeval , Põhja-Eestis , maakonnalinna raudteejaama platvormil rongi oodates . </s> <s> Kuid mis puutub see siia , see tähendab , mis on Kaarli surmal ühist mingi raudteejaama platvormiga . </s> <s> See vanemate kohtumisepaik oli välja mõeldud , see oli niisugune mõte , mis ainult korraks tärkab peas . </s> <s> Kaarel polnud kunagi oma vanemaid näost näkku näinud , need liikusid võib-olla kusagil rahva hulgas , turuplatsil , laulupeoväljakul või raamatukaupluse ees , kuid neil polnud silte küljes , ja Kaarel ei saanud neid ära tunda ega nemad Kaarlit . </s> <s> Ja kas olekski Kaarel neile ligi hüpanud , kui neil sildid küljes oleksid olnud . </s> <s> Poleks . </s> <s> Kaarel oleks lihtsalt vihastunud , et keegi tahab tema vanem olla , ja eemale rutanud sellest neetud paigast , kus tema nimega spekuleeritakse . </s> <s> Ja kust võisid vanemadki teada , mis Kaarli nimi ja perekonnanimi on . </s> <s> Kaarel oli oma nime ja perekonnanime saanud võõrastelt inimestelt , kes teda üles olid püüdnud kasvatada , lohutuseks enda õnnetule saatusele . </s> <s> Nii et poleks aidanud kuulutus ajaleheski : vanemad oma poega otsimas , kui pojal puudub vanemate nimi , rääkimata kasvatusest ja hoolitsusest . </s> <s> Võib-olla oli Kaarel valmis tehtud mõne hoovipoolse maja mansardkorruse pimedas kambris , viinauimas , ja ema oli peale sünnitamist poisi kuhugi trepikotta jalamatile jätnud . </s> <s> Aga võib-olla oli Kaarli ema sünnitamisel surnud , või oli ta haigeks jäänud peale sünnitamist ja kaua põdenud ravimatut haigust , mis ta viimaks hauda viiski , ning ema viimane ohe oli : Kaarel ! </s> <s> Vahel tahtis Kaarel , et see nii oleks olnud . </s> <s> Ja et kusagil oleks ema kalmuküngas , kus võiks käia istumas . </s> <s> Samuti oleks Kaarel vahetevahel isagagi tahtnud kokku saada , eriti nooremas eas – olgu isa siis , kes tahes – sadamapätt või portfelliga minister . </s> <s> Aga võib-olla olid Kaarli vanemad mõlemad korralikud inimesed , ainult et sõjamöllus jäid nad , poeg ja vanemad , vastastikku kadunuks . </s> </p>
<p> <s> Kaarel oli kolmekümne kolme aastane , kui ta merre ära uppus . </s> <s> Leinama jäid naine ja neli last . </s> <s> Keegi ei tea , millises kohas Kaarel uppus , tema laipa ei teadnud keegi kusagilt otsida . </s> <s> Võib-olla ei uppunudki ta merre , vaid järve või jõkke . </s> <s> Igal juhul , ta jäi kadunuks . </s> <s> Võib-olla on ta kusagil seal , põhjas , kus inimesed praegu suplevad , suvest ning soojast veest mõnu tunnevad . </s> </p>
<p> <s> Kaarli naine ja neli last sõitsid aga endisest elukohast kohe minema . </s> <s> Nad tellisid asutusest veoauto ja autojuhi abiga laadisid peale oma varanatukese . </s> <s> Palju neil kraami polnud : laud , toolid , taburetid , riidekapp , suur plekist vann , mõned kohvrid lauanõude ning tühja-tähjaga . </s> <s> Kuid ei ühtegi raamatut . </s> <s> Suur vanaaegse raamiga pilt oli küll . </s> <s> Pildil oli kujutatud traktorit kündmas . </s> <s> Vagu oli lai , muld pruunikas , paepealne . </s> </p>
<p> <s> Ja auto sõitis ära tundmatus suunas . </s> <s> Naabrid , kel aega oli , jäid järele vaatama . </s> <s> Auto kadus tiheda kuuseheki taha – nii palju neil seda vaatamist oligi . </s> <s> Ainult üks elanik , kes kõrgel välja peal varajast kartulit võttis , nägi , kuhu auto kolikoormaga veeres . </s> <s> Auto suundus sügavale metsa , üksainuke tee seal oligi , see viis metsavahimajani ning lõppes seal . </s> <s> Kuid praegu ei viinud tee sinnagi , sest ulakad poisid olevat silla ära lõhkunud . </s> </p>
<p> <s> Aga pärastpoole , mitme kuu möödudes , tulid kuulujutud sealtkandi küladest – keegi naine otsib endale lehma talveks sööma peale , raha tal nii palju pole , et lehma päriseks osta , aga piima on vaja . </s> <s> Peagi selgus siiski , et see otsija polnud Kaarli naine , lehmaotsija luukas , oli viiekümneaastane , lastetu . </s> </p>
<p> <s> Märtrid ja enesetapjad olid moodi minemas . </s> <s> Kuid muidugi pole Kaarli surmal enesetapuga midagi ühist . </s> <s> Kaarel oli üks meeter ja kaheksakümmend sentimeetrit pikk , kaalus kuuskümmend neli kilo , tal olid pruunid silmad , mustad juuksed , põskhabe , seljas villane kampsun , jalas teksased ning sandaalid , ning oma uppumise päeval töötas ta Aegveeres piimavastuvõtupunkti juhatajana . </s> </p></div2><div2 type="alaosa"><head> RONG </head>
<p> <s> Seisti perroonil , rongi väljumiseni oli seitse minutit aega , kuid rongi polnud veel ette antud . </s> <s> Oktoobrilapsed oma liblikavõrkudega seisid ootavas rahvasummas kesksel kohal . </s> <s> Rahvas ei teadnud rongi hilinemise põhjuste kohta mingeid andmeid , ja jaama raadiosõlm ei töötanud . </s> <s> Oli pühapäevane päev . </s> <s> Siit jaamast pidi üks noor abielupaar alustama oma kuuajalist pulmareisi mesinädalate tähe all . </s> <s> Jaamakorraldaja mütsi , nagu kiuste , polnud ka kusagil näha – muidu oleks võinud jaamakorraldaja käest küsida , millest sõiduplaanis selline korralagedus . </s> <s> Jaamakorraldaja oli peitnud oma vormimütsi pintsaku alla , et keegi teda ära ei tunneks , kui ta töö ajal rahvasummas sõpradega , keda ta samale rongile saadab , salaja viina võtab . </s> <s> Jaamaülemat ennast polnud ka kohal , sest ta oli sõitnud eelmise rongiga raudteelaste päevale . </s> <s> Rahvas sumises ja saatjatel oli juba isu täis saadetavatest , ja vastupidi . </s> <s> Kostsid fraasid : “ Kui rongi lähima viie minuti jooksul ette ei anta , siis ma kaeban raudteekonna ülemale , tema on mu tädimehe vend ” ja “ Ei tea , kas jõuan veel lipata pakkide hoiuruumi , mul jäi kohver välja võtmata ” . </s> </p>
<p> <s> Viimasele fraasile vastati : küll sa jõuad , kui kiiresti lippad ! </s> <s> Siis eralduski perroonil sagivate inimeste hulgast üks väikest kasvu elavate liigutustega mehike . </s> <s> Mehike jooksis kiiresti jaamahoonesse , ja läbinud selle jooksusammul , jõudis jaamaesisele väljakule , kus kulges hoopis rahulikum elu kui perroonil . </s> <s> Siit , väljakupoolselt küljelt , läks mehike treppi mööda jaamahoone alla , kus oli käsipakkide hoiuruum , milles oli hoiul tema kehv kunstnahast sumadan . </s> </p>
<p> <s> Pakkide väljaandmise akna taga oli pikk järjekord . </s> <s> Mehike võttis järjekorras koha sisse ja et seismine igav poleks , hakkas lugema taskust võetud ajalehte . </s> <s> Ta luges tähelepanelikult . </s> <s> Ajalehes oli kirjutatud järgmist : </s> </p>
<p> <s> Müüa kaks noort paaritatud </s> </p>
<p> <s> LAMMAST ja noor KOHIOINAS </s> </p>
<p> <s> Nortsu küla … </s> </p>
<p> <s> Müüa kiiresti kaks noort KITSE . </s> </p>
<p> <s> Teateid saab Rakverest … </s> </p>
<p> <s> Müüja MAJA koos kõrvalhoonetega </s> </p>
<p> <s> ( palkehitis ) … </s> </p>
<p> <s> Müüa VOODRILAUDU !!! </s> </p>
<p> <s> Müüa ruske MULLIKAS ( poegib </s> </p>
<p> <s> märtsis ) </s> </p>
<p> <s> Müüa ( perenaise haiguse tõttu ) </s> </p>
<p> <s> kiiresti punane LEHM !!! </s> </p>
<p> <s> ELAMISPROBLEEM nr 1 – ehk korterid . </s> </p>
<p> <s> … I etapi nimekirja tuleb panna need , kes on linnas või asulas elanud vähemalt kaheksa aastat ja kellel tuleb elamispinda perekonna iga liikme kohta kuni 3 m² , niisamuti need , kes elavad barakis , keldrikorteris või lammutamisele määratud majas … </s> </p>
<p> <s> … Filmiklubi Prisma avaseanss on pühapäeval … </s> </p>
<p> <s> … kainestusmajas puhkasid Vladimir Kontaruk , Stanislavas Levandrovitsus , Antonas Subatsius , Paul Nürrik … </s> </p>
<p> <s> TAGASIKÄIGULE TÕKKEPUU ETTE ! </s> </p>
<p> <s> Leitud raha . </s> <s> Kätte võib saada </s> </p>
<p> <s> kingsepatöökojast Komsomoli tn … </s> </p>
<p> <s> Varsti oli mehike järjekorras esimene . </s> <s> Ta ulatas ametnikule numbri ja sai peagi pagasi kätte . </s> <s> Mehike hakkas kiirel sammul perroonile naasma . </s> <s> Käigu peal avas ta sumadani ja võttis sealt paberkotist moosipiruka . </s> <s> Käigu peal sulges ta ka sumadani ja astus moosipirukat nosides viimaks perroonile . </s> </p>
<p> <s> Seal ta veendus , et rong oli juba läinud . </s> </p></div2><div2 type="alaosa"><head> LUMEINIMESE JAHIL </head>
<p> <s> Laupäeva õhtul sõitsid lapsed koju . </s> <s> Nad poleks võib-olla sõitnudki , aga olid lihavõttepühad , õlu kääris ja ema luges sahvris mune . </s> </p>
<p> <s> Õde puges kohe diivanile teki alla ja ütles , et ta on haige . </s> <s> Tegelikult polnud tal viga midagi . </s> <s> Ema ei pööranud tütre virisemisele üldse tähelepanu . </s> <s> Ta oli tütre peale pahane , sest soovis lapselast , tütar aga oli kaks aastat tagasi abielu lahutanud ja polnud uuesti mehele läinud . </s> </p>
<p> <s> Poeg oli palju lõbusam . </s> <s> Ta tuli hoopis teisest kandist kui harilikult ja palju hiljem kui tavaliselt . </s> <s> Ta oli käinud vaatamas , palju kraavides vett on , ja kaebas , et väga vähe – see kevad ei olegi nagu õige kevad . </s> </p>
<p> <s> “ Tead , ema , ” ütles ta , “ mul oli lausa piinlik koju sõita . </s> <s> Ja mitte üksnes enese pärast , vaid ka teiste pärast . </s> <s> Kujuta ette , kuude viisi ei käi me kodus , aga kui on pühad , ilmume platsi . </s> <s> Nagu heategijad . </s> <s> Sest siis on , mida süüa ja juua . </s> <s> Aga harilikel pühapäevadel … ” </s> </p>
<p> <s> “ Ah , mul on hea meel , et tulite , ” vastas ema . </s> </p>
<p> <s> Poeg töötas linnas kütjana , õde õpetajana . </s> </p>
<p> <s> Pärast õhtusööki istusid isa ja poeg televiisorit vaatama . </s> <s> Nad vaatasid Leedu tsirkuse dresseeritud sigu , siis keerasid pildi Soome peale . </s> <s> Sigadelt läks jutt loomadele . </s> </p>
<p> <s> “ Eile tulin töölt ja vaatasin , mis kuramuse jäljed need minu ees on . </s> <s> Nagu oleks keegi mees paljajalu läinud , ” rääkis isa . </s> </p>
<p> <s> “ Tõsi ? ” imestas poeg . </s> </p>
<p> <s> “ Jah . </s> <s> Suured jäljed . </s> <s> Täismehe omad . </s> <s> Kõigi viie varba asegi oli näha . ” </s> </p>
<p> <s> “ Noh , kes siis nüüd talve ajal ? ” </s> </p>
<p> <s> “ Ei tea . </s> <s> Kureniidu oja juures tulid sihi pealt teele ja Seljamäe peal kadusid jälle metsa . ” </s> </p>
<p> <s> “ Kilomeeter maad ? ” </s> </p>
<p> <s> “ Jah . </s> <s> Niisuguseid jälgi pole mina veel oma elus näinud . ” </s> </p>
<p> <s> “ Võib-olla olid karu omad ? ” </s> </p>
<p> <s> “ Pagan seda teab . </s> <s> Aga mis karu saab siin kandis olla ? </s> <s> Eluaeg pole olnud . </s> <s> Juba vanaisa rääkis . ” </s> </p>
<p> <s> “ Jah . </s> <s> Aga huvitav siiski . ” </s> </p>
<p> <s> “ Karu ta võiks muidugi olla , aga siis oleksid pidanud küünte kriimud ka näha olema . </s> <s> Need olid täpipealt varbajäljed . </s> <s> Suur varvas oli nagu inimesel suur , väike kõige väiksem . </s> <s> Pealegi oli see elukas kahe jala peal käinud ; paistsid ainult kahe jala jäljed olema . ” </s> </p>
<p> <s> “ Karu nii pikka maad kahe jala peal küll ei käi . ” </s> </p>
<p> <s> “ Mine sa tea . </s> <s> Sileda tee peal võib-olla käib ka . ” </s> </p>
<p> <s> “ Kui karu , siis karu . </s> <s> Nüüd peab külas jutu lahti laskma , et karu metsas . </s> <s> Siis on kindel , et suvel saab seeni ja marju , naised ei julge enam metsa minna . ” </s> </p>
<p> <s> “ Ja-jah . </s> <s> Nüüd peab asja kella külge panema , ” puhkes isa naerma . </s> </p>
<p> <s> Siis pistis aga õde pea ukse vahelt sisse ja käratas , et televiisor tasemaks keerataks . </s> <s> Temal pea valutavat , ei saa magada . </s> <s> Pea valutas õel alati , selle taha varjas ta end juba mitu aastat , tegelikult oli hoopis elus pettunud . </s> <s> Tal olid närvid läbi , tal oli igav ja ta vajas vaikust , igavest vaikust , nagu valmistuks surema . </s> </p>
<p> <s> Ema oli juba puhkama heitnud . </s> <s> Ka isa ronis varsti voodisse . </s> <s> Nad hakkasid seal kohe sosistama . </s> <s> Ema rääkis , isa vastas “ jah ” või “ noh ” . </s> <s> Poeg teadis küll , millest nad räägivad . </s> <s> Et millal tema naise võtab . </s> <s> Toob küll igal suvel eri tüdruku linnast kohale , magab lakas ja käib päevitamas , aga ühtegi ära ei võta . </s> <s> Poeg vaatas televiisorit ja mõtles , et tema ei võtagi naist , või võtab alles kolmekümneaastaselt . </s> <s> Pole ju veel korterit , õiget palka ega haridustki . </s> <s> Ja välismaal tahaks ka mõne korra enne ära käia . </s> <s> Juba mitu aastat kavandas ta igasuguseid plaane , kodus kiideti need heaks , aga ükski plaan ei olnud teoks saanud . </s> <s> Veel on võimalusi , ta on alles kahekümne viie aastane ja uus plaan oli eelmistest vägevam . </s> </p>
<p> <s> Poeg vaatas kella üheni televiisorit . </s> <s> Ta ärkas kell üheksa hommikul . </s> </p>
<p> <s> Õde oli juba köögis ja sõi liha ning mune . </s> </p>
<p> <s> “ Küll sa võid süüa , ” ütles ta õele , sest õde sõi tõesti palju , “ õhtul viimane ja hommikul esimene . ” </s> </p>
<p> <s> “ Las ta sööb , ” kaitses ema , “ mis ta mujal ikka saab ! ” </s> </p>
<p> <s> “ Söögu muidugi , söögu muidugi … Ema , anna mulle ühed vanad püksid ! ” </s> </p>
<p> <s> Ema tõi kambrist vanad sõduripüksid . </s> </p>
<p> <s> “ Kui tahad , toon paremad . </s> <s> Pühapäev ikkagi . ” </s> </p>
<p> <s> “ Oh , need on head küll . ” </s> </p>
<p> <s> “ Nii vähekest und oligi , ” ütles isa . </s> </p>
<p> <s> “ Valge väljas , ei taha enam . ” </s> </p>
<p> <s> “ Oleksid veel magada võinud , täna tööd midagi teha ei tule . ” </s> </p>
<p> <s> “ Pole viga ! ” </s> </p>
<p> <s> “ Isa oli sulle eile rääkinud neist jälgedest , ” ütles ema . </s> </p>
<p> <s> “ Pagan teab , mis loom see oli . ” </s> </p>
<p> <s> “ Ma nägin ka üks hommiku , kui käisin piima meiereisse viimas . ” </s> </p>
<p> <s> “ Jälgi või ? ” </s> </p>
<p> <s> “ Jälgi ma ei näinud . </s> <s> Pime oli . </s> <s> Metsateel vaatasin , et tume kogu läheb puude vahel , oksad muudkui raksusid . </s> <s> Inimene see küll ei olnud . ” </s> </p>
<p> <s> “ Kahe jala peal käis ? ” </s> </p>
<p> <s> “ Jaa . </s> <s> Niisugune täitsa must oli . ” </s> </p>
<p> <s> “ Ah sa nägid tonti ! ” </s> </p>
<p> <s> “ Ei . </s> <s> Hobune norsatas ja kui pani tuhatnelja ajama … ” </s> </p>
<p> <s> “ Siis oli võib-olla küll . ” </s> </p>
<p> <s> “ Aga see oli juba ammu , kaks nädalat tagasi . </s> <s> Jälgi enam muidugi pole . ” </s> </p>
<p> <s> “ Aga need jäljed , mis mina nägin , olid täiesti värsked . </s> <s> Kui tööle läksin , polnud midagi , tulin kella nelja ajal tagasi , siis oli just läinud , päike polnud veel ära sulatanud . </s> <s> Eks nad ole veel praegugi alles , õhtul külmetas . </s> <s> Praegu on ka neli kraadi , ” ütles isa . </s> </p>
<p> <s> “ Võib-olla lumeinimene või mis ta on ? </s> <s> Eile just naised poe juures rääkisid , et olla nähtud , ” jätkas ema . </s> </p>
<p> <s> “ Kus kohal ? ” </s> </p>
<p> <s> “ Ma ei mäleta , kas Petseri kandis või Irboskas . </s> <s> Naised rääkisid , ma juhtusin pealt kuulama , ei küsinud . ” </s> </p>
<p> <s> “ Mina küll ei usu . ” </s> </p>
<p> <s> “ Mispärast , ” arvas isa . “ Karu ju siin kandis pole . </s> <s> Aga ega karu siis kahe jala peal käigi . ” </s> </p>
<p> <s> “ Joo kakaod , ” ütles ema . “ Ja võta mune ka , vaata kui kenad , ma sibulakoortega keetsin . </s> <s> Iga muna keetsin eraldi lapi sees . ” </s> </p>
<p> <s> “ Tõesti ilusad . </s> <s> Nagu kunstiteosed . </s> <s> Täiesti abstraktne maaling … Ma pole varem nii ilusaid mune näinudki . </s> <s> Kakao on samuti hea . ” </s> </p>
<p> <s> “ Joo õlut ka , ” pakkus isa . </s> </p>
<p> <s> “ Sul on õlu ämbri sees ? ” </s> </p>
<p> <s> “ Ma ei hakanud vaati panema , vähe tegin , viis-kuus liitrit . </s> <s> Rohkem kalja moodi teine . </s> <s> Aga võimu on tal küll . ” </s> </p>
<p> <s> “ Pole viga jah ! ” ütles poeg . </s> </p>
<p> <s> “ Sa jood õlut ja kakaod segamini ! ” imestas ema . </s> </p>
<p> <s> “ Ma pean seda asja ikka kontrollima minema , ” ütles poeg . </s> </p>
<p> <s> “ Mis asja ? ” </s> </p>
<p> <s> “ Neid jälgi . ” </s> </p>
<p> <s> “ Kas ei anna rahu või ? ” </s> </p>
<p> <s> “ Ei . </s> <s> Mitte seda , aga niikuinii pole midagi teha . ” </s> </p>
<p> <s> “ Eks sa istu kodus . </s> <s> Isegi harva käid . ” </s> </p>
<p> <s> “ Las ta läheb . </s> <s> Mis te keelate , ” ütles õde . </s> </p>
<p> <s> “ Tule ka , ” kutsus vend . </s> </p>
<p> <s> “ Ah ei mina tule . </s> <s> Las läheb jah , saab ometi vaikselt puhata . </s> <s> Muidu paugutab uksi . </s> <s> Televiisor mängib ka nii kõvasti , et kas või jookse minema . ” </s> </p>
<p> <s> “ Kas jalga on midagi panna ? ” </s> </p>
<p> <s> “ Sinu kirsad on aidas . ” </s> </p>
<p> <s> “ Nendega ei saa lumes käia , katkised . ” </s> </p>
<p> <s> “ Eks sa võta minu kummikud , nelikümmend kolm number . </s> <s> Lähevad jalga ? ” pakkus isa . </s> </p>
<p> <s> “ Mul nelikümmend neli . </s> <s> Proovime . </s> <s> Ema , anna villased sokid . ” </s> </p>
<p> <s> “ Kas sa nüüd tõega lähed ? </s> <s> Üksipäini . </s> <s> Kui midagi juhtub , meie ei teagi ! ” </s> </p>
<p> <s> “ Las läheb jah ! ” hõikas õde teisest toast . </s> </p>
<p> <s> “ Ei siin juhtu midagi . ” </s> </p>
<p> <s> “ Söö siis vähemalt enne ! ” </s> </p>
<p> <s> “ Küll ma pärast söön , kui tagasi tulen . </s> <s> Kummikud on jalas … Isa , ma võtan püssi ka . </s> <s> Kas padruneid on ? ” </s> </p>
<p> <s> “ Eks ma vaata . ” </s> </p>
<p> <s> “ Issand , või püssi võtad kah . </s> <s> Sa ei oska ju lastagi ! ” </s> </p>
<p> <s> “ Miks ma ei oska . ” </s> </p>
<p> <s> “ Kus sa õppisid ? ” hädaldas ema . </s> </p>
<p> <s> “ Sõjaväes . ” </s> </p>
<p> <s> “ Ega sina siis püssi lasknud , tegid ju sporti . ” </s> </p>
<p> <s> “ Iga nädal käisime laskmas . </s> <s> Kahesaja meetri pealt sain alati märklauale pihta . </s> <s> Nii et mina olen sõjapidamiseks täiesti kõlbulik . ” </s> </p>
<p> <s> “ Tõsi või ? ” küsis ema . </s> </p>
<p> <s> “ Ma pean sulle ühe kuuliga padruni ka andma . </s> <s> Teises on jämedad , kolmandas peenemad haavlid . </s> <s> Kas nendest aitab ? ” küsis isa . </s> </p>
<p> <s> “ Aitab küll … Kuhu ma padrunid panen ? ” </s> </p>
<p> <s> “ Pane tasku , sa lähed ju jopega ! ” </s> </p>
<p> <s> “ Ja-jaa . ” Poeg tühjendas jope taskud prahist puhtaks , jättes alles vaid noa . </s> </p>
<p> <s> “ Nuga peab muidugi olema , sest kui padrunid otsa lõpevad … ” ütles ema . </s> </p>
<p> <s> “ Las läheb juba rutem ! ” hõikas õde . </s> </p>
<p> <s> “ Lähen vaatan , mismoodi see lumeinimene on . ” </s> </p>
<p> <s> “ Ära sa teda laskma küll hakka ! ” </s> </p>
<p> <s> “ Kohe , kui näen , panen ära . </s> <s> Üks kord elus seda lõbu võib-olla saabki . ” </s> </p>
<p> <s> Isa muheles ema hädaldamiste ja poja praalimise peale . </s> </p>
<p> <s> “ Noh , nüüd on kõik siis olemas , ” ütles poeg ja võttis kapi tagant kaheraudse . </s> <s> Ta avas selle , vaatas torudesse ja puhus need läbi . </s> </p>
<p> <s> “ Oota-oota , ” tuli isale midagi meelde , “ ma toon tollipulga , mõõda jäljed ära ! ” </s> </p>
<p> <s> “ Hea küll , tee ruttu . </s> <s> Ma tahan enne kohale saada , kui lumi sulama hakkab . ” </s> </p>
<p> <s> Isa jooksis kuuri tollipulga järele . </s> </p>
<p> <s> “ Siis pead paberi-pliiatsi ka võtma , ” arvas ema . “ Märgid andmed üles . ” </s> </p>
<p> <s> “ Ja-jaa . ” Poeg läks tagatuppa paberi-pliiatsi järele . </s> </p>
<p> <s> “ Mine juba kiiremini , ” pobises õde diivanilt teki alt . “ Teevad asja nii tähtsaks … nagu ei tea mis . ” </s> </p>
<p> <s> “ Võta mõni munagi tee peale kaasa , ” kurtis ema . </s> </p>
<p> <s> “ Ei mina taha , pärast on parem isu . ” </s> </p>
<p> <s> Siis oli poeg valmis . </s> <s> Ema läks teda trepile saatma . </s> </p>
<p> <s> “ Võta soome kelk , on kergem ! ” </s> </p>
<p> <s> “ Ei . </s> <s> Lähen jalgsi . ” </s> </p>
<p> <s> Mõne minuti pärast oli poeg juba metsas . </s> <s> Ta polnud siin ligi aasta aega käinud . </s> <s> Aga varem kulges siit koolitee . </s> </p>
<p> <s> Kohani , kus isa jälgi nägi , oli kaks kilomeetrit . </s> </p>
<p> <s> Metsas oli sanitaarraiet tehtud . </s> <s> Kahel pool teed seisid kõrged puu- ja palgivirnad . </s> <s> Ka kuusk , kuhu otsa ta kunagi naabri koera üles poos , oli maha saetud . </s> </p>
<p> <s> Muidu oli mets vaikne . </s> </p>
<p> <s> Ta seadis püssi mugavamini selga , tegi suitsu ja jalutas aeglaselt edasi . </s> <s> Kõik puud , mättad ja põõsad olid talle siin tuttavad . </s> <s> Siin oli mänd , mille otsas pesitses hoburästas ; seal oli sooviir , kus ta popipäevadel käis jõhvikaid söömas . </s> </p>
<p> <s> Poeg kahetses veidi , et ta need ilusad paigad oli maha jätnud ja linna romantilise elu peale läinud . </s> </p>
<p> <s> Veel mõtles ta , kuidas võib välja näha tema kohtumine lumeinimesega . </s> </p>
<p> <s> Kahju , et tal fotoaparaati kaasas pole , maailmas ei ole veel fotot lumeinimesest . </s> <s> Tema foto oleks esimene . </s> </p>
<p> <s> Arvatavasti satub ta lumeinimese peale juhuslikult . </s> <s> Võib-olla see magab , aga võib-olla kõnnib niisama ringi või istub lihtsalt kännul ja soojendab selga . </s> <s> Poeg hiiliks talle ligi , paneks kuuliga padruni rauda ja tulistaks talle kümne sammu pealt kuklasse . </s> <s> Küllap see ei õnnestuks . </s> <s> Lumeinimene märkab teda , kargab püsti ja paneb jooksu ; ta kardab inimesi ja neil on ühine püha seadus mitte end tavalisele inimesele kätte anda ; seni on see õnnestunud , täna peab aga rikutud saama . </s> <s> Poeg laseb lumeinimese maha . </s> <s> Huvitav oleks vaadata tema laipa ; ehk see on emane , seda huvitavam . </s> <s> Kas ta nahk on must nagu neegril ja karvane nagu ahvil või on see ainult paljas jutt ? </s> <s> Ainult et emane lumeinimene vaevalt üksi ringi liigub . </s> <s> See kasvatab kusagil Tiibetis koopas poegi . </s> <s> Isane on siin teel , uusi maailmajagusid avastamas . </s> <s> Ehk valmistuvad nad ümber asuma . </s> <s> Niisiis , poeg laseb selle monstrumi maha . </s> <s> Mis saab edasi ? </s> <s> Ta kontrollib järele , kas surm fiktiivne pole , ja koputab elukale püssipäraga pähe . </s> <s> Siis jookseb lähemasse talusse . </s> <s> See on Pardikannu . </s> <s> Vana Eedi , too , kes taskunoaga kümnepuudase sea ära tappis , on kodus . </s> </p>
<p> <s> “ Tere , ” ütleb talle poeg . </s> </p>
<p> <s> “ Tere . </s> <s> Näe , Villem ! ” võtab Eedi teda vastu . </s> </p>
<p> <s> “ Tule . ” </s> </p>
<p> <s> “ Tule ! </s> <s> Kuhu ma tulen ? ” </s> </p>
<p> <s> “ Minuga metsa . ” </s> </p>
<p> <s> “ Mis ma sinna tulen ? ” </s> </p>
<p> <s> “ Ma lasin lumeinimese maha . ” </s> </p>
<p> <s> “ Eks sa istu veidi . </s> <s> Mul on kalja . ” </s> </p>
<p> <s> “ Pole aega . </s> <s> Metsas on lumeinimene . ” </s> </p>
<p> <s> “ Mis lumeinimene ? </s> <s> Ega sa võtnud pole ? ” </s> </p>
<p> <s> “ Jumala kaine . </s> <s> Ma lasin ta maha . ” </s> </p>
<p> <s> “ Lumeinimese ? ” </s> </p>
<p> <s> “ Jah . ” </s> </p>
<p> <s> “ Mis sa sonid , Villem . </s> <s> Nägid midagi metsas või ? ” </s> </p>
<p> <s> “ Mis nägid ! </s> <s> Lasin maha ehtsa lumeinimese . </s> <s> Lähme ruttu , muidu hundid söövad ta ära . ” </s> </p>
<p> <s> “ Pole siin kandis hunte ega kedagi . ” </s> </p>
<p> <s> “ Hunte võib-olla polegi , aga lumeinimene , näe , oli . </s> <s> Pane hobune ette ! ” </s> </p>
<p> <s> Ta saab Eedi nõusse ja nad sõidavad metsa . </s> <s> Eedi on sõnatu . </s> </p>
<p> <s> “ See on naine . ” </s> </p>
<p> <s> “ Keera selili . </s> <s> Isane lumeinimene . ” </s> </p>
<p> <s> “ Mis kurat , mees ! </s> <s> Kas peab miilitsasse teatama või ? ” </s> </p>
<p> <s> “ Ei , ei . </s> <s> Ega ma inimest lasknud ole , et miilitsasse . </s> <s> Miilitsad rikuvad kõik ära . </s> <s> Hakkavad lahkama ja … Peab muuseumi helistama . ” </s> </p>
<p> <s> “ Kuhu muuseumi ? ” </s> </p>
<p> <s> “ Linna . </s> <s> Loodusloo muuseumi . </s> <s> Siin peab teadlane oma sõna ütlema . ” </s> </p>
<p> <s> “ Jaa , ega see inimese moodi küll ei ole . </s> <s> Meie käime ikka riides , mitte alasti . </s> <s> Sellel on kõik paljas . </s> <s> Aga näe , õrnemad kohad on rohkem karva sees . ” </s> </p>
<p> <s> “ Noh , kas sõidame siis kolhoosi kontorisse ja helistame linna ? ” </s> </p>
<p> <s> “ Täna on ju pühapäev . ” </s> </p>
<p> <s> “ Valvur on ikka kohal . </s> <s> Selle asjaga ei tohi viivitada . </s> <s> Tõstame looma rekke . ” </s> </p>
<p> <s> Teel kolhoosi kontorisse vestlevad nad pikalt-laialt lumeinimese arenguteedest ja tema olemusest tänases ühiskonnas . </s> <s> Poeg on tehtud mees . </s> <s> Homme-ülehomme teab temast kogu maailm ! </s> </p>
<p> <s> See on üks variant poja mõtetest . </s> <s> Aga teine on järgmine . </s> <s> Lumeinimene tungib talle kallale , padrunid saavad otsa , ükski lask ei taba . </s> <s> Hingehädas ronib poeg haava otsa ja asub seal oma viimaseid märkmeid paberile panema : </s> </p>
<p> <s> “ 10.04.68. </s> <s> Kell 10.15. </s> <s> Olen haava otsas 10 m kõrgusel . </s> <s> Minust 5 m allpool lumein . </s> </p>
<p> <s> 10.16. 3 m allpool . </s> </p>
<p> <s> 10.17. 1 m allpool . </s> </p>
<p> <s> 10.18. </s> <s> Oi mamma mia … ” </s> </p>
<p> <s> Ning lumeinimene murrab ta maha nagu küüliku . </s> </p>
<p> <s> Lõpuks jõudis Villem Seljamäele . </s> <s> Põnevus tõusis haripunkti . </s> <s> Noormees vaatas nüüd ainult jalgade ette . </s> <s> Huvitav , ei mingeid jälgi ! </s> <s> Kas tõesti päike on nad ära sulatanud või oli isa jutt naljategemine . </s> </p>
<p> <s> Siiski . </s> <s> Seis ! </s> </p>
<p> <s> Villem jäi paigale , et vaevaltmärgatavale jäljele mitte peale astuda . </s> </p>
<p> <s> Siis läks ta edasi , seal oli veel teine , kolmas . </s> <s> Jah , siin on keegi kahe jala peal käinud , inimese moodi . </s> <s> Jälgede vahe oli umbes pool meetrit . </s> <s> Nagu inimestelgi . </s> </p>
<p> <s> Villem mõõtis ühe jälje ära . </s> <s> See oli kakskümmend neli sentimeetrit pikk . </s> <s> Laba oli veidi laiem kui harilikul inimesel , varbad aga kõik ümmargused ja ühesuurused . </s> </p>
<p> <s> Villemil hakkas kõhe . </s> <s> Ta võttis püssi õlalt käele , surus padrunid rauda ja läks metsa . </s> <s> Lumi oli sügav , elukas oli läbi lume otse maani vajunud ; ta pidi raske olema , palju raskem kui Villem ise . </s> </p>
<p> <s> Jäljed viisid kord vasakule , kord paremale . </s> <s> Metsalagendikul kadusid hoopis . </s> <s> Lumi oli puude ümbert ära sulanud . </s> <s> Siin asetses põtrade koloonia – kõikjal oli põdrapabulaid ja sõrajälgi . </s> <s> Villem surus püssi tugevamini pihku , lumeinimene võis end varjata kuusiku madalate okste all . </s> <s> Igaks juhuks kontrollis ta peidukohad läbi . </s> <s> Polnud kedagi . </s> <s> Mõne meetri järel algas jälle lumi ja Villem leidis jäljed üles . </s> </p>
<p> <s> Siis tuli soo . </s> <s> Jälgede rivi suundus otse sohu . </s> <s> Villem polnud siin eluilmaski käinud . </s> <s> Juba paari sammu järel voolas vesi tal üle kummikute . </s> <s> Villem kalpsas kõrgemale mättale , hoidis vasaku käega kidura kase tüvest kinni ja paremaga kiskus saapad jalast ning kallas need veest tühjaks . </s> <s> Sokid olid kanna alla vajunud . </s> <s> Ta kohendas neid ja tõmbas uuesti kummikud jalga . </s> <s> Lumeinimene oli julgelt mööda vett marssinud . </s> <s> Villem pani püssi kaela , toruga allapoole , et see okstesse kinni ei hakkaks . </s> <s> Nähtavus oli siin hea . </s> </p>
<p> <s> Lumeinimene eksles küll ühele , küll teisele poole , ronis läbi sügavate mülgaste , roomas mööda mudast soonikut . </s> <s> Tihti tuli ta ühte ja samasse kohta tagasi ning alustas kõike otsast . </s> <s> Ilmselt polnud tal vähematki ettekujutust , kus ta asub või kuhu ta jõuda tahab . </s> <s> Villem tegi kõik järele . </s> <s> Kahe tunniga oli ta mööda sood oma kümme kilomeetrit maha trampinud . </s> <s> Soe higi voolas tal bareti alt näole . </s> <s> Päike oli puulatvade kohale tõusnud ja tasakesi sahisedes sulas tema paistel hiline lumi . </s> </p>
<p> <s> Õde oleks ikka võinud kaasa tulla , mõtles vend . </s> <s> Millegipärast on õde õige saamatu inimene . </s> <s> Temal on elu jaoks oma kindlad raamid . </s> <s> Ta on enda ise vangistanud ega risti millegagi . </s> <s> Miks ei võiks siis noor naine jahil käia – pealegi kui loodus on kevadine , õhk värske ja jahti peetakse lumeinimese peale . </s> <s> Ei mingit elujanu . </s> <s> Ei mingit elurõõmu , ainult üks igavene kidumine ja kurtmine . </s> </p>
<p> <s> Eemal lendasid tedred pahinal kaseladvalt minema . </s> <s> Nad olid liiga kaugel , et neid lasta . </s> <s> Lumeinimene oli soost väljunud , ümber pööranud ühe sipelgapesa ( sipelgad sagisid veel laisalt oma segamini löödud elamus ) , siis üle lattaia roninud ning oma jäljed heinamaal kaotanud . </s> </p>
<p> <s> Villem otsis neid pool tundi , kuid paljal maal oli neid võimatu leida . </s> <s> Ta hirmutas vaid kiivitajaid siit-sealt üles . </s> </p>
<p> <s> “ Ja ongi kogu lugu , ” mõtles ta kibedusega . </s> </p>
<p> <s> Ta tõusis mööda orasepõllu äärt mäkke . </s> <s> Neid kohti ta juba tundis . </s> <s> Päike paistis heledalt-heledalt . </s> <s> Lõokesed laulsid . </s> <s> Villem kavatses minna maanteele , mis polnud siit kaugel , et oleks kergem ja kuivem koju astuda . </s> </p>
<p> <s> Mõnisada sammu enne maanteed taluhoonete juures algas jälle lumevöönd . </s> <s> Ühel kitsal ribal olid näha lumeinimese porised jäljed . </s> </p>
<p> <s> Lumeinimene läks tagasi metsa poole . </s> </p>
<p> <s> Villem oli juba kindlalt otsustanud koju minna , kuid nüüd valdas teda uuesti jahikirg ja ta sammus mööda jälgi kaasa . </s> <s> Kahjuks kadusid jäljed mustaval orasepõllul uuesti ära . </s> <s> Aga Villem oli juba maha käinud tubli poolteist kilomeetrit ja tagasi maantee poole polnud tahtmist minna . </s> <s> Ta sattus põtrade käigurajale ega lahkunud sealt enam , sest suund oli nii või teisiti kodu poole . </s> <s> Kahekümneminutilise käigu järel mööda põtrade tallatud metsaalust kohtus Villem veel kord lumeinimese jälgedega . </s> <s> Need ristusid põtrade omadega , kulgesid siis nendega tükk aega paralleelselt ja lõpuks kadusid metsa , kõige tihedamasse kuusikusse , mis siin kandis üldse kasvas . </s> <s> Pärast sõda oli see olnud metsavendade pelgupaik , hiljem samagonniajamise koht . </s> <s> Metsa all oli hämar . </s> <s> Peaaegu pime . </s> <s> Kuuskede oksad ja tüved olid tumedad-tumedad . </s> <s> Lumeinimese käik oli muutunud rahulikuks . </s> <s> Jälgede rida oli sirge ja viis üha sügavamale ja sügavamale . </s> <s> Villem võttis püssi veel kord kätte . </s> <s> Süda hakkas kõvemini põksuma , ja nii suurt hirmutunnet kui praegu polnud tal täna veel metsas olnud . </s> </p>
<p> <s> Nüüd ta tundis end tõepoolest täiesti üksi ja kahetses , et isa või vähemalt õdegi polnud kaasa tulnud . </s> </p>
<p> <s> Aga siis raksatasid mõnekümne sammu kaugusel oksad ja must kogu kargas puutüve tagant välja . </s> <s> Villem tõmbas mõlemad püssikuked vinna . </s> <s> Paremas rauas oli kuuliga padrun , vasakus jämedad haavlid . </s> <s> Suur tugeva kondiga karu seisis tema ees ja vaatas üle õla noormehe poole . </s> <s> Villemi käed värisesid nii tugevasti , et ta kartis , kas laskmisega üldse hakkama saabki . </s> <s> Vaadanud veidi aega Villemit , võttis karu vaevaks edasi minna – seda tegi ta ilma erilise paanikata ja vaimustuseta . </s> <s> Villem mõtles meeleheitlikult , mida teha . </s> <s> Võib-olla peaks talle jämedate haavlitega säru andma , et loom vihastaks ja tagasi tuleks , siis peenikeste haavlitega ta silmnäo pimedaks laskma ja lõpuks kolme sammu pealt täpselt ning kindlalt talle kuuli kurku tulistama . </s> </p>
<p> <s> Kuid karu oli juba veerand kilomeetri kaugusel ja varsti sulas puudega ühte . </s> </p>
<p> <s> Kui poeg koju jõudis , ütles ta isale : </s> </p>
<p> <s> “ Kuule , lähme lööme laudale katuse ära . </s> <s> Ilm on soe ja mis see eterniit niisama räästa all liguneb ! ” </s> </p>
<p> <s> “ Mis sa nüüd . </s> <s> Kogu aeg oli jutt , et suvel lööme , ” ütlesid isa ja ema . </s> </p>
<p> <s> Õde oli lõunase bussiga linna sõitnud . </s> </p></div2><div2 type="alaosa"><head> ORBJÕGI </head>
<p> <s> Orbjõe kaldal seisis vanasti üks maja . </s> <s> Majas elasid kolm õde : Meeta , Greete ja Melanie . </s> <s> Algul polnud ükski neist õdedest abielus , ja kui õues sadas hirmsat paduvihma – mis küll väga harva juhtus – , siis vahtisid kõik kolm õde koos maja otsaaknast välja ja nägid , kuidas tulvavesi mööda jõepõhja pisikesi ja suuremaid kivikesi allavoolu veeretas . </s> <s> Siis tuli nagu elu sellesse jõekesse . </s> <s> Muidu oli jõgi suviti ikka poolkuiv , vähemalt õdedele näis niimoodi . </s> <s> Sest nende toa all polnud tõesti ühtki sügavamat hauakohta , nende toa alt voolas vesi kiiresti ja madalalt , justkui häbenedes läbi . </s> <s> Jõepõhi oli siin längu suudme poole ja veidi kärestikuline . </s> </p>
<p> <s> Õed ikka ootasid pidevalt mingisuguseid muudatusi elus , nad ootasid mingisuguseid inimesi ilmuvat oma ellu . </s> </p>
<p> <s> Inimene , kes kõige sagedamini end ilmutas , oli vana baritonimängija pasunamees , kes lootsikus püsti seistes ja ahinguvarrega tagant tõugates vahetevahel õdede vaatevälja sattus . </s> <s> Oma teekonnal ülesvett noppis ta ahinguga jõepõhjast vimmkalu , tagasi sõites aga laulis . </s> <s> Kuid madalikust ta üles ei saanud . </s> </p>
<p> <s> Õed olid terved päevitunud neiud , kes niikaua , kui nende ema veel elas , heina niitsid ja lehmigi lüpsid või lammast pügasid . </s> <s> Aga nüüd ei olnud nende ema enam elavate kirjas ja tütred olid nördinud ja kurvad . </s> </p>
<p> <s> Kõige ennem õnnestus mehele minna vanemal õel . </s> <s> Järgmisena läks mehele keskmine õde . </s> <s> Kuid noorim õde , Melanie – teda ei tahtnud keegi . </s> <s> Kui õed oma meestega linna sõitsid , jäi Melanie üksi suurde majja paigale . </s> <s> Ta luges siin vanu raamatuid ja kuulas õhtuti trepil istudes kaugusest , jõe teiselt kaldalt pasunamehe baritoni mahedat häält . </s> <s> See oli Melanie maailm . </s> <s> Veel mõnules ta avaras jahedas külalistetoas kiiktoolis , ja kui jälle paduvihma sadas , võis teda näha maja otsaaknal vaatamas , kuidas jõgi pulbitses ja vahutas . </s> </p>
<p> <s> Nii möödusid aastad . </s> </p>
<p> <s> Meeta mees suri . </s> <s> Samuti suri Greete . </s> <s> Kuid Greete mees oli veel elus ja tema tuli ühel päikesepaistelisel hommikul Melaniele külla . </s> </p>
<p> <s> Ta tuli bussi pealt , vana kampsun seljas . </s> </p>
<p> <s> Melanie oli siis juba neljakümneaastane . </s> <s> Ta oli läbi lugenud kõik majas leiduvad raamatud ja ajalehtede jutulisad ning elas rahulikku elu . </s> <s> Illusioone tal enam polnud . </s> <s> Ta oli harjunud lehma pidama , kapsataimi istutama ja õhtul vara magama heitma – selleks et hommikul vara ärgata . </s> </p>
<p> <s> Greete mees Immanuel elas väga raskesti üle oma naise surma . </s> <s> Seda kõike teatas ta Melaniele otsekohe , kui puhtaks pestud põrandaga köögis söögilaua äärde istus . </s> <s> Melanie polnud Greete matustel käinud ja tal oli imelik mõista , et õde enam pole . </s> <s> Õe kadumine ei olnud sugugi mõjutanud Melanie elulaadi ja hingeelu . </s> </p>
<p> <s> “ Mida sa , Immanuel , nüüd mõtled teha ? ” küsis Melanie . </s> </p>
<p> <s> “ Mul on kuu aega puhkust . </s> <s> Nädala pärast saab see läbi , ” vastas Greete mees . </s> </p>
<p> <s> “ Sa siis puhkad ? ” küsis Melanie . </s> </p>
<p> <s> “ Jah , ” vastas Immanuel . </s> </p>
<p> <s> “ Oli ikka Greete sulle hea naine ? ” küsis Melanie . </s> </p>
<p> <s> “ Oli küll , ” kõlas vastus . </s> </p>
<p> <s> “ Mis sulle Greetest kõige rohkem meelde on jäänud ? ” küsis Melanie . </s> </p>
<p> <s> “ See , kuidas ta mind ükskord öösel hotellist välja vedas . </s> <s> Me elasime siis Tallinnas . </s> <s> Ma kirjutasin mälestusi möödunud sõjast – olin kogu päeva kinni . </s> <s> Greete lonkis linnas või istus all baaris . </s> <s> Ta sai baarimehega heaks sõbraks . </s> <s> See laskis Greete alati enne baari avamist umbes tund aega varem sisse , nad jõid seal kohvi . </s> <s> Võib-olla sind ei huvita … ? ” </s> </p>
<p> <s> “ Huvitab , ” ütles Melanie . </s> </p>
<p> <s> “ Aga võib-olla ei huvita , on igav ? ” </s> </p>
<p> <s> “ Ära siis räägi , kui arvad , et igav on . ” </s> </p>
<p> <s> Ja Immanuel ei jutustanudki enam edasi . </s> </p>
<p> <s> “ Ma sooviksin nüüd , et sina mulle naiseks tuleksid , ” ütles ta Melaniele . </s> </p>
<p> <s> “ Ma pean heinu kaarutama minema . </s> <s> Kas tuled ühes ? ” küsis Melanie , tõusis püsti ning väljus . </s> </p>
<p> <s> Immanuel kergitas end ka varsti istumast ja läks õue . </s> <s> Kanad kõõrutasid ja siblisid põõsastes . </s> <s> Melaniet polnud kusagil . </s> <s> Immanuel oli ennegi naisekodus käinud , ta teadis , kus asuvad heinamaad , aga ta ei vaevanud end sinnaminemisega . </s> <s> Ta otsis välja oma pikad filtriga sigaretid ning hakkas õuel seistes palava päikese käes suitsetama . </s> </p>
<p> <s> Kui Melanie tagasi tuli , seisis Immanuel ikka veel õuel ja suitsetas . </s> </p>
<p> <s> “ Nukrutsed ? ” küsis Melanie . </s> </p>
<p> <s> “ Kuidas siis jääb , kas tuled mulle naiseks ? ” küsis Immanuel . </s> </p>
<p> <s> “ Ma ei tea veel , ” vastas Melanie ja astus majja . </s> </p>
<p> <s> Immanuel ei järgnenud Melaniele . </s> <s> Ta läks maja taha , hüppas üle aia ja läks jõe äärde . </s> <s> See polnud talle muidugi mingi uudis , et vana ilusat Orbjõge enam polnud – ekskavaator oli jõge õgvendanud , teinud temast magistraalkraavi , millel olid kõrged mullased kaldad ja mille põhjas voolas sogane vesi . </s> </p>
<p> <s> Immanuel seisatas siin jälle ja hakkas mõtlema Melaniest . </s> </p>
<p> <s> Nüüd jutustas ta mõttes selle loo Melaniele lõpuni , mille kirjeldamise ta ennist katkestas . </s> </p>
<p> <s> “ Greete tiris mu öösel hotellist välja , kuigi ma ei tahtnud minna . </s> <s> Olin ametis tööalaste probleemidega . </s> <s> Tahtsin magada , et hommikul kirjutamist jätkata . </s> <s> Greete pani mu taksosse ja sõidutas pimedasse parki , ning seal vedas ta mu ühele laiale lagendikule . </s> <s> Päeval olevat ta lonkimisega sinna jõudnud ja seal vibusportlasi harjutamas näinud . </s> <s> Üks noormees oli temalegi vibulaskmist õpetanud , Greete saanud nõksud ruttu selgeks ning tabanud osavasti märki . </s> <s> Greete võttis kohe sealsamas lagendikul märklaualehe käekotist välja ja laotas laiali , käskis mul veel tikust tuld tõmmata , et näeksin seitsme- ja kaheksaauke sellel lehel . </s> <s> Greete oli vaimustuses , nii nagu mitte kunagi varem meie kooselu jooksul , kuigi tema elu oli kerge ja kindlustatud . </s> <s> Polnud tal leiva- ega riidemuret . </s> </p>
<p> <s> Siis kui Greete sel ööl nendest nooletabamustest rääkis , mõistsin , et olin tema vastu ülekohtune olnud nii mõneski asjas . </s> <s> Kuid hilja oli midagi ette võtta , sest poole aasta pärast suri mu Greeteke vähktõppe , ja me mõlemad teadsime seda juba seal öises pargis , kuigi ei maininud jutuajamises . </s> </p>
<p> <s> Pärast naise surma tundsin , kui üksi ma olen , ja selgus , et meil kummalgi polnud sõpru peale teineteise . ” </s> </p>
<p> <s> Tagasi majja tulnud , märkas Immanuel , et Melaniel oli uus kleit seljas . </s> <s> Naine oli end värskelt pesnud , huuli värvinud , põskigi puuderdanud – seda viimast tegi ta küll ilmaasjata , arvas Greete mees . </s> <s> Melanie istus , käed süles , taburetil . </s> <s> Tema näoilme oli võrdlemisi tuim ja elutu . </s> <s> Tal oli vaja õhtul veel lehma lüpsta . </s> <s> Ja külalist millegagi kostitada . </s> </p>
<p> <s> Immanuel küsis : “ Kas ma solvasin sind oma ettepanekuga mulle naiseks tulla ? </s> <s> Mis sa arvad ? ” </s> </p>
<p> <s> Melanie tõstis silmad . “ Ei solvanud , ” ütles ta . </s> </p>
<p> <s> “ Aga kas ma solvasin selle ettepanekuga oma endise naise Greete mälestust ? ” </s> </p>
<p> <s> “ Ei , ka ei solvanud , ” vastas Melanie peale pausi ja järelemõtlemist . </s> </p>
<p> <s> “ Siis on kõik korras , ” ohkas Immanuel kergendatult . </s> </p>
<p> <s> Selle märklaualehe , millel noolte augud sees , oli ta kodus seinale riputanud . </s> <s> Kui keegi küsis , mis meene see on , siis vastas Immanuel tavaliselt : “ Minu naine on siin viiekümnest võimalikust tabanud kolmkümmend kaheksa silma . ” </s> </p>
<p> <s> Melanie riietus peagi laudariietesse ümber , võttis lüpsiku ja läks lehma lüpsma . </s> <s> Ta sammus üle Orbjõele ehitatud purde ja õhtuse niiskuse ning niitmata lopsaka rohu lõhn lõi talle ninna , kui ta jõudis lehma juurde luhale . </s> </p>
<p> <s> Sorr-sorr-sorr nirises piim lüpsiku põhja , ja see kõla oli nii tuttav , nii armas , et lehmgi kuulas seda mõnuga . </s> <s> Vana ja vaikne oli Melanie lehm , ei ta toginud sarvedega , ei ta vehkinud sabaga Melanie näo ees , mäletses vaid ja oli paigal , ning Melanie soovis , et lüpsmine kestaks kaua-kaua ja lüpsik oleks põhjatu , kogunegu piima nii palju kui tahes , ülejäägi võib alati maha valada , kui selleks tarvidus on . </s> </p></div2><div2 type="alaosa"><head> ÜKSINDA AKENDE JUURES </head>
<p> <s> Head inimesed aitasid vahetevahel Thereset . </s> </p>
<p> <s> Eilegi oli naaber talle poest värsket räime toonud – polnud Therese neid palunud ega nõudnud . </s> <s> Naaber lihtsalt sattus sel ajal poodi , kui kaubaauto tuli . </s> </p>
<p> <s> Poodi oli toodud kümme pakki hakkliha ja kaheksa pakki supikonte . </s> <s> Aga järjekord oli suur ja enne sai lihakraam otsa , kui naaber leti äärde jõudis . </s> <s> Tal lihtsalt ei vedanud – nina alt napsati viimane hakklihapakk ära . </s> <s> Vahel tõi kaubaauto ka kanakaelu või seasabasid , kuid seekord ei olevat neid näha olnud . </s> <s> Hapukoort ja petipiima aga naaber ei ostnud , tal oli endal lehm kodus laudas ning selle lehma toodangust jätkus Thereselegi . </s> <s> Mis kaubaauto veel tõi , oli Therese küsinud , ja naaber vastas , et kummiratastega kärusid , plastmassist prügiämbreid ja ümmargusi taskulambi patareisid . </s> </p>
<p> <s> Aga naabrit polnud lihast ilmajäämine eriti vihastanud , kaubaauto oli toonud ka kolm kasti värsket räime . </s> <s> Naaber oli endale viis kilo saanud osta , kaks tõi Theresele . </s> <s> Räim oli tõesti värske , kalade silmadki polnud jõudnud veel punaseks minna . </s> <s> Therese puhastas kalad kohe ära . </s> <s> Pärast soolas osa sisse , osa praadis pekiga . </s> <s> Praetud räime jätkus ka hommikuks , Therese just lõpetas söömise . </s> </p>
<p> <s> Kass istus taldriku kõrval laual , kuid see vana laisk elajas polnud einetamisest huvitatud , kalarappedki olid veel eilsest saadik põrandal kausis söömata . </s> <s> Kass istus ajalehel ning vahtis uimase ja unistava pilguga aknast välja . </s> <s> Võib-olla unistas ta öisest hiirejahist . </s> <s> Hiiri oli Therese köögis tarbeks . </s> </p>
<p> <s> Ahju ääres vatiteki sees mulksus veinipudel . </s> <s> Therese tegi veini punastest sõstardest ja pihlakamarjadest . </s> <s> Sõstraid korjas ta aiast ise , pihlakamarju hankis talle mehe hea sõber Arkadi . </s> </p>
<p> <s> Veini pidi Theresel ikka kodus olema , kes temale siis niisama oleks kartuleid muldama või puid lõhkuma tulnud . </s> </p>
<p> <s> Hindrekule , mehele , sai kodune vein hukatuseks . </s> <s> Ta oli meister seda valmistama , kuid kus sa sellega , et ta märjukesel oleks lasknud lõpuni käärida – ta oli kohe kallal , kui vein vaid käima hakkas . </s> </p>
<p> <s> Therese oli omamoodi õnnetu inimene . </s> <s> Väikese lapsena oli ta väga unistanud kooliminekust . </s> <s> Nende pere oli suur ja jõukas , igal juhul ei saa öelda , et vaene . </s> <s> Koolitada oleks lapsi jaksatud . </s> <s> Kuid just kooliminekueelsel suvel tuli kole haigus , lastehalvatus , Theresele külge . </s> <s> See röövis tal jalad alt ära . </s> <s> Need jäid eluks ajaks kõveraks ja arenematuks . </s> <s> Edasi liikuda sai Therese vaid käte abil . </s> <s> Praegu olid tal jalad toolil istumise all kookus . </s> <s> Nii ei tulnud Therese kooliskäimisest midagi välja . </s> <s> Hea , et hingki sisse jäi . </s> </p>
<p> <s> Teised lapsed polnud ka just usinad teaduse tagaajajad , kuid nende kõrvalt õppis Therese siiski selgeks rehkendamise , lugemise ja kirjutamise . </s> </p>
<p> <s> Võõras inimene poleks akna taga midagi huvitavat märganud . </s> <s> Kuid Theresele oli seal kõik huvitav ja kordumatu . </s> <s> Akna tagant läks tee mööda . </s> <s> Teisel pool teed oli mets . </s> <s> Tuhandeid kordi oli Therese teele ja metsa vaadanud , kuid kunagi ei tüüdanud see teda . </s> <s> Ei tea , kas tuli see tõesti sellest , et ta oli metsavahi naine olnud . </s> <s> Enne elasid nad mehega kohas , kus akende taga oli veel rohkem metsa . </s> <s> Kroonumajas . </s> <s> Seal oleksid nad võinud veelgi elada , kui Hindrekut lahti poleks lastud . </s> <s> Hindrek müüs riigi puid , et viinaraha saada , ja talle pandi sulg sappa . </s> <s> Siis nad otsisid külast endale maja , ja Hindrek läks kolhoosi tööle . </s> </p>
<p> <s> Teisest küljest oli küll ka pensionisaamise aeg käes . </s> </p>
<p> <s> Aga siis võeti Hindrekult pension ära – kaheks aastaks . </s> <s> Autoriteetne komisjon tegi selgeks , et Hindrek on kaks aastat noorem , kui passi andmestik seda tõendab . </s> <s> Ning nii see muidugi oligi . </s> <s> Mees oli võltsinud oma dokumendid juba okupatsiooni ajal , et mitte mobilisatsiooni alla sattuda . </s> </p>
<p> <s> Kuid asjaolud kujunesid sedaviisi , et ometi sõdis Hindrek sõja eduka lõpuni ja pärast sõda tuli tagasi Therese juurde , kuigi nad polnud abielus ega midagi . </s> </p>
<p> <s> Mõte tema isatallu sammuvast Hindrekust tõi Therese südamesse midagi heldimusetaolist . </s> <s> Hindrek ju marssis sinna , kust ta oli sõjaväljale läinud . </s> <s> Ometi oli ta kodu hoopis Saaremaal . </s> <s> Ta oli Saaremaa kraavihalli poeg . </s> <s> Hindrek oli kaheteistaastane , kui isa võttis ta esmakordselt suurele maale kaasa . </s> <s> Viieteistaastaselt jäi Hindrek juba alaliselt sinna . </s> <s> Töötas Andevei lauavabrikus Therese kodu lähedal . </s> <s> Andevei oli kuulus metsaparisnik , kes ehitas oma lauasaagimisvabriku otse ülesostetud raielangile . </s> <s> Therese oli siis alles kuueaastane terve ja tragi tüdrukutirts , kui tema kodused , isa ja ema , hakkasid rääkima , et Andevei vabrikus on üks poiss joomisega hukka minemas , kui kutsuks ta endale õige sulaseks , pidi olema töökas inimene . </s> <s> Muidu ta ei saa endale riideid selga , ööbib lageda taeva all , mis elu see on , noormees on järelevalveta . </s> <s> Ning noormees kutsutigi tallu sulaseks . </s> <s> Nii ilmus Therese koju rukkilõikuse ajaks paljasjalgne räbalatesse riietatud mehekasvu poisijõmpsikas , kes oskas koledasti vanduda ja igal võimalikul juhul suitsevat paberossi suus hoidis . </s> <s> Hindrek elas neil mitu aastat , alles siis kui omad lapsed juba suuremaks olid kasvanud ja ka talutööd hakkasid tegema , öeldi talle koht üles . </s> <s> Tublit ja töökat sulast soovitati parimatele tuttavatele või sugulastele , ja nii jäi Hindrek ikka kuhugi lähedusse . </s> <s> Peaaegu kogu Hindreku elu möödus Therese silme all . </s> <s> Nii nagu Theresegi elu Hindreku silme all möödus . </s> </p>
<p> <s> Therese praeguseks elukohaks oli küla viimane maja . </s> <s> Harva kasutas keegi sellest mööduvat teed . </s> <s> Pood , koolimaja , piimavastuvõtupunkt ja rahvamaja – need olid kõik küla teises otsas . </s> </p>
<p> <s> Polnud Theresel midagi paremat teha kui aknast välja vaadata . </s> <s> Kuid temal oli aknast väljavaatamiseks põhjuski olemas . </s> <s> Ta ootas õemeest . </s> <s> Too pidi tulema hobuse ja reega . </s> <s> Õemees lubas Therese täna surnuaiale viia . </s> <s> Et Therese saaks oma mehe haual ära käia . </s> <s> Täna on Hindreku , Therese mehe teine surma-aastapäev . </s> <s> Therese oli selleks puhuks kuuseoksigi varunud . </s> <s> Ja mõned asparaagusevarred tahtis ta ka potist murda , kui õemees lähima kurvi tagant juba lagedale ilmub . </s> </p>
<p> <s> Therese polnud pärast mehe matust tema haual veel käinudki . </s> <s> Vend , kes elas ligemal , see korrastas tavaliselt kalmu . </s> <s> Ja ei tundnud Therese sellepärast südametunnistuse piina . </s> <s> Polnud tal enne nii head elu olnud kui nüüd , ilma meheta , vabana . </s> <s> Viimased kaks aastat olid nagu üks suur puhkus . </s> <s> Kuid tänavu , enne mehe surma-aastapäeva , hakkas Hindrek taas Theresele meelde tulema . </s> <s> Nüüd , öösel ärgates , hakkas ta meest haletsema . </s> <s> Ja tal oli kahju mehe elust . </s> <s> Tal tuli tahtmine mehe hauale minna ja asetada sinna nüüd , talvel , kimbuke rohelist-haljast . </s> <s> Ta saatis sõna õele , et tolle mees tuleks talle hobusega järele , ja õde saatis sõna vastu , et Therese soov saab täidetud . </s> <s> Polnud teada , mis kellaajal õemees tuleb , ta võib ka alles mitme tunni pärast tulla . </s> <s> Kuid eks ta enne lõunat ikka tule . </s> <s> Theresel oli õmblusmasinal parajasti üks töö pooleli , kuid see ei olnud väga pakiline . </s> <s> Viimasel ajal käidi talt harva kleite tellimas . </s> <s> Käisid ainult vanad kunded . </s> <s> Nüüd oli valmisriideid hulganisti müügil . </s> <s> Therese vaatas Singeri masina poole , mis seisis teise akna all . </s> <s> Silmad jäid ka juba viletsaks , ei näinud enam niiti nõela taha panna . </s> <s> Singeri masin maksis omal ajal viie lehma hinna , nad ostsid selle emaga kahasse , järelmaksuga . </s> <s> Isa ostis endale jälle jalgratta , ka järelmaksuga , see maksis kolme lehma hinna . </s> <s> Kui Therese sai üheksateistaastaseks , siis ema saatis ta ühe kauge sugulase juurde õmblemist õppima . </s> <s> See kauge sugulane oli küll tegelikult taluperenaine , kuid ta oli linnas õmbluskoolis käinud ja oskas ka Theresele ameti selgeks õpetada . </s> <s> Therese tollest ajast praegu ei mõelnud , kuid ometi oli tema elus niisugune sündmus aset leidnud . </s> </p>
<p> <s> Kirik oli naaberkülas , metsade taga . </s> <s> Nii nägi Therese oma aknast vahetevahel kirikulisi . </s> <s> Kuid vähe . </s> <s> Kirikusse sõideti teist teed mööda autodega või mootorratastega . </s> <s> Pealegi pidas kirikuõpetaja vaid kord kuus , igal viimasel pühapäeval kirikus jutlust . </s> <s> Muidugi , suviti võis marjulisi näha metsa minemas , sügiseti seenelisi . </s> <s> Aga neidki harva . </s> <s> Ainuke inimene , keda Therese enam-vähem iga päev nägi oma majast mööduvat , oli kolhoosi agronoom – tema elas naaberkülas ja kui endine mootorisportlane kasutas krossisõidumootorrattaga koju- ning töölesõiduks viletsat porist metsavaheteed . </s> <s> Selles mõttes oli kolhoosi agronoom täiesti fanaatiline inimene . </s> <s> Kui Hindrek veel elus oli , pidurdas too asjamees tihtipeale nende väravas oma ratta , tõstis jala sadulast maha ja tuli tuppa viina võtma ning ülemusi kiruma . </s> <s> Nüüd oli seegi hea ja aus inimene juba pensioni peal . </s> </p>
<p> <s> Kui Hindrek veel noorem mees oli ja nad metsavahimajakeses elasid ning Hindrek juua täis peaga öösel koju tuli , siis laulis ta alati kõva häälega . </s> <s> See oli Theresele märgiks , et rettu minna . </s> <s> Muidu hakkas Hindrek teda , vigast ja vintsutatud inimeselooma , peksma . </s> <s> Hommikul küll kahetses , kuid mis sest kasu oli . </s> <s> Sellepärast ta hoiatas : kui laulu kuuled , rooma peitu . </s> <s> Therese roomaski siis käpukil trepist alla ja peitis end lauta magava lehma varju , laudast Hindrek teda ei otsinud . </s> <s> Miks Hindrek teda peksis , seda Therese ei teadnud . </s> <s> Mees vaid kirus seda ilmaelu , kirus ka kaine peaga , ja ütles , et muidu ei saa kohe rahu , kui ei viruta kellelegi . </s> <s> Aga sealsamas võis Hindrek nii hea olla , et rakendas hobuse ette , võttis Therese sülle ja viis vankrisse heinte peale ning sõidutas alevisse juukselokkija juurde . </s> <s> Pani seal korralikult juuksuritooli peale istuma . </s> <s> Nutuvõru tuli naisel suu ümber , kui ta endisi aegu meenutas . </s> <s> Tahtmatult meenutas . </s> <s> Sest millest sa vaene hing ikka vanas eas mõtled kui mitte möödunud noorusest . </s> <s> Kuid nutma Therese ei hakanud . </s> </p>
<p> <s> Üks inimene läks seal mööda teed . </s> <s> Ei vaadanud aga Therese maja poolegi . </s> <s> See oli üks vana taat . </s> <s> Eks see olnud vist Luhakivi Edelhart . </s> <s> Taadil olid jalas kalossideta vildid , ta valis ettevaatlikult , kuhu astuda . </s> <s> Astus aeglaselt . </s> <s> Kaenla all oli tal kaseoksi , kas luuaraag või . </s> <s> Luuaks oli neid oksi nagu vähe . </s> <s> Kuid eks see Edelhart oli kaval , teeb nagu oleks luuaraagude järel käinud , ise aga on hiilinud vähemkäidavaid radu pidi Uukareedale , Isabellale külla – sealt ta praegu tulebki . </s> <s> Küllap keeras meie lauda tagant kohe Uukareeda peale , mõtles Therese muiates . </s> <s> Kuid seda asja ei saanud pahaks panna . </s> <s> Isabella oli Edelhardi kooliõde , mõlemad olid juba kaheksakümne viie aastased . </s> <s> Teisi nendeealisi külas polnudki . </s> <s> Eks nad istu , aja juttu , kaks vana väetit inimest , selline see külaelu on , kõik inimeste teod-tegemised nagu peo peal . </s> <s> Varsti kadus taat vaateväljalt . </s> </p>
<p> <s> Õemees Ärtsi ei paistnud aga veel kusagilt . </s> </p>
<p> <s> Kui Hindrek suri , tahtis õde Therese enda juurde võtta , neil suur maja jõude , ilus remonditud maja , suure tee ääres , bussipeatus ligidal . </s> <s> Thereselgi poleks midagi selle vastu , kui isamajja tagasi oleks saanud minna ja surra seal . </s> <s> Kuid Ärts , koduväi , ei olnud nõus . </s> <s> Majja Thereset ei võta , ütles ta – tulgu sauna , kui tahab . </s> <s> Sauna Therese ei tahtnud elama minna , kuigi saun oli ka korras hoone – seal oli üks kena pliidiga tubagi . </s> <s> Nii et just solvamisena Ärtsi ettepanek ei tundunud . </s> <s> Praegu Therese ei kahetsenud , et paigale jäi . </s> <s> Õemehel oli hobune , õde ja õemees sõitsid tihti Thereset vaatama – jala nad poleks jaksanud tulla , ka vanad inimesed . </s> <s> Therese kartulimaad ei tahtnud Ärts küll harida , ütles : mis sellega jännata , kui sul kartulit vaja on , saad iga kell meilt nii palju kui kulub . </s> <s> Therese pidi kartulimaa kündja mujalt tellima . </s> <s> Ta oli ikkagi maainimene ja talle meeldis , kui varast kartulit võis enda põllult saada : pesakond või paar , selle üleskoukimisega sai Therese ikka hakkama . </s> </p>
<p> <s> Ärts oli palju aastaid Siberis kinni istunud , ta oli morn inimene . </s> </p>
<p> <s> Kui Hindrek suri , kinkis Therese oma lehma naabritele . </s> <s> Naabritel oligi hiljuti lehm otsa saanud . </s> </p>
<p> <s> Vanasti niitis Hindrek metsast rohtu ja vedas selle õue peale , laotas seal laiali , Therese siis kaarutas ja kuivatas . </s> <s> Naabrid olid head inimesed , neile polnud kahju lehma kinkida . </s> <s> Selle eest käisid nad nüüd peaaegu iga päev Thereset kaemas . </s> <s> Kuid neil polnud hobust . </s> </p>
<p> <s> Jälle läks üks inimene mööda teed . </s> <s> Selle inimese võis kaugelt ära tunda , see oli Trumaa Aliine , lombakas ja kõhn naisterahvas . </s> <s> Polnud ta oma küla inimene , ning töölgi käis kõrvalkolhoosis . </s> <s> Nii imelik kui see ka polnud , Aliine käis metsatööl . </s> <s> Koos oma vabaabielumehega , kes oli Aliinest kolmteist aastat noorem ja rahvuselt ingerlane . </s> <s> Ja näed sa , ingerlane kõnnib ka Aliine kannul ! </s> <s> Ei tea , kust nad tulevad ja kuhu lähevad ja miks nad kõrvu ei kõnni . </s> <s> Pole just tarvilik , et nad käsikäes läheksid , kuid kõrvuti oleks ju seltsim , saaks juttugi ajada . </s> <s> Võib-olla on nad riius , arutas Therese . </s> <s> Mis puutub Aliinesse , siis Theresel polnud tema kohta suurt ütlemist midagi , elatanud inimene oli see Aliine , sai noore mehe kampa , tore seegi – mis ta üksi teeks või oleks . </s> <s> Aga ingerlast Toivoneni Therese ei sallinud . </s> <s> See ei osanud lugeda ega kirjutada . </s> <s> Palgalehelegi pidi Aliine Toivoneni eest alla kirjutama . </s> <s> Hindrek polnud küll ka suur kirjamees , aruanded tegi alati Therese , aga ajalehti luges ta ometi suure mõnuga . </s> <s> Toivonenil oli kinnisidee , mida ta igal pool ka levitas – et tema tahab enda surnuks juua . </s> <s> Ometi polnud see tal siiani õnnestunud . </s> <s> Selleks et viina juua , pidi raha olema , aga selleks et raha saada , pidi tööd tegema . </s> <s> Toivonen tegi tööd vähe ja sai ka vähe viina juua . </s> </p>
<p> <s> Kaks päeva pärast Hindreku surma korraldas Toivonen pohmeluses peaga Therese juurde visiidi . </s> <s> Küsis , kas pole abi vaja . </s> <s> Ja enne kui Therese jõudis midagi vastata , küsis juua . </s> <s> Therese näitas näpuga – ämber on seina ääres pingi peal , kopsik sees , palun väga , joo nii palju , kui sisse läheb . </s> <s> Toivonen kohmetus sellisest otsekohesusest ja küsis väriseva mokaga , kas midagi kangemat pole siis , kas Therese mehe matusteks õlut ei teinudki siis või mis ? </s> <s> Therese saatis Toivoneni nii viisakalt kui suutis uksest välja . </s> <s> Toivonen vist mõistis , et Therese on printsipiaalne inimene , enam ta pole külla tulnud . </s> <s> Samal päeval võttis ta siiski ühe vanamuti küla pealt õnge . </s> <s> Laenas talt raha avansiks , lubades küttepuud ära saagida ja lõhkuda . </s> <s> See vanamutt on siiamaani oma kolmesest ilma ja puud lõhkumata ning lõikamata . </s> <s> Sellepärast arvas Therese , et Toivonen on üks kole inimene . </s> <s> Ja seal ta nüüd läheb oma Aliinega . </s> <s> Harjutas lombaka naisterahva ka jooma . </s> <s> Eks nad poe poole ikka lähe , kuhu mujale . </s> <s> Varem pidas Aliine lehma ja siga , nüüd pole tal enam kartuleidki maas . </s> <s> Ja tuul olevat palkoni katuse ära viinud . </s> <s> Kaev pidavad haisema . </s> <s> Kuid Toivonen oli majas peremees . </s> <s> Ega Aliinel võimu polnud . </s> </p>
<p> <s> Viina raisku läks Hindrekki . </s> <s> Mahakäimata toores vein , mida ta iga päev jõi , ja viin , mida ta iga päev poest ostis , viisid ta hauda . </s> <s> Kuid Hindrek oli vähemalt töömees . </s> <s> Tööd ta armastas . </s> <s> Ja metsa armastas ta ka . </s> </p>
<p> <s> Eks Toivoneni ole teisedki külaelanikud kostitamisest ja rahalaenamisest äraütlemisega solvanud . </s> <s> Üks karske üksik vanamees oli ta ette lauale ladunud kuusteist kopikat ja ütelnud : “ Näed , leivaraha ma annan , aga viinaraha ei anna ! ” Toivonen olevat mühatanud : “ Selle eest ei saa õlutki ! ” , kuid raha tasku pistnud ja ruttu uksest välja läinud . </s> </p>
<p> <s> Kell hakkas juba kaksteist saama , kui õemees lõpuks reega väravasse sõitis . </s> <s> Therese kobis toolilt maha , nähes , et Ärts hobust ohjepidi väravas kasvava pihlaka külge seob , ja komberdas tagatuppa uut kleiti selga tõmbama . </s> </p>
<p> <s> Ärts koputas kojas ja sisenes , ootamata vastust . </s> </p>
<p> <s> “ Noh , kas hakkame minema ! ” olid ta esimesed sõnad . </s> </p>
<p> <s> “ Kohe , kohe , ” ütles Therese teisest toast eesriide tagant . </s> <s> Ta murdis lillepotist paar asparaagusevart ja võttis televiisori alt kapist paar jõuluküünalt . </s> <s> Jõulupühadeni on veel mitu päeva aega , kuid Therese tahtis juba täna küünlaid Hindreku haual põlema panna . </s> <s> Jõulude ajal ta niikuinii surnuaiale ega kirikusse ei lähe . </s> <s> Ei taha minna . </s> <s> Ta ei taha inimeste hulka minna , sest kõik inimesed vaatavad siis teda ja räägivad temast sosistades . </s> <s> Nad ei räägi küll halba , kuid sellegipoolest vältis Therese rahvakogunemisi , nii oli elu rahulikum . </s> </p>
<p> <s> “ Tuba on sul ikka soe ? ” küsis Ärts . </s> </p>
<p> <s> “ On soe küll , ” ütles Therese ja tuli eesriide tagant välja rebasenahast kraega omaõmmeldud talvemantel seljas . “ Tere . </s> <s> Eks sa istu ka … Toad on soojad , aga võiksid soojemad olla . </s> <s> Põrandad lasevad tuult läbi . ” </s> </p>
<p> <s> “ Mis seal imestada , maja on tehtud kõrge vundamendi peale , ” vastas Ärts . </s> </p>
<p> <s> Therese komberdas temast mööda köögikapi juurde , avas selle uksed ja võttis madalamalt riiulilt asunikuse viinapudeli . </s> </p>
<p> <s> “ Tee lahti , vala endale ! </s> <s> Täna sai ju kaks aastat Hindreku mullale andmisest . ” </s> </p>
<p> <s> “ Ah jaa . </s> <s> Või nii ! </s> <s> Eks ma tema mälestuseks võtan küll ühe tipsu . ” </s> </p>
<p> <s> Ärts avas püstijalu pudeli ja valas endale veerand klaasi viina , mille ka kohe ära jõi . </s> </p>
<p> <s> “ Olgu muld talle kerge ! ” </s> </p>
<p> <s> “ Aitüma ! ” vastas Therese . “ Lähme nüüd ! ” </s> </p>
<p> <s> Nad astusid õue , suur tugev kortsulise laubaga mees ja väike kõverik naisterahvas . </s> <s> Mees läks aeglaselt , et Theresega sammu pidada . </s> <s> Nad läksid läbi eeskoja , mis oli peaaegu laest maani küttepuid täis laotud . </s> <s> Need olid Arkadi lõhutud puud , aga naaber oli need sisse tassinud , et oleksid koldele ligidal . </s> <s> Therese võttis kojast puuhunnikult kuuseoksad , mis ta oli surnuaia jaoks varunud . </s> </p>
<p> <s> Siis nad jõudsid teeni . </s> <s> Ärts päästis ohjad pihlaka küljest lahti , Therese ronis omal jõul kanakorvi , toetus vastu seljatuge . </s> <s> Istme all oli mitu sületäit heinu , istuda oli pehme ja mugav . </s> <s> Ärts viskas naisele tekiotsa peale ja keeras hobuse teele . </s> </p>
<p> <s> “ Ma ootasin sind akna juures terve hommikupoole , mõtlesin , et kas ikka tuled või ei , ” rääkis Therese . </s> </p>
<p> <s> “ Kuhu ma pidin siis jääma , ” vastas Ärts , süüdates odava sigareti . </s> </p>
<p> <s> “ Räägi , mis ka muidu uuemat on . ” </s> </p>
<p> <s> “ Mis uuemat seal või midagi . </s> <s> Kõik vanaviisi . </s> <s> Kolhoosi kartuli on külm ära võtnud . </s> <s> Kõik paakas . </s> <s> Nüüd veetakse sigadele . ” </s> </p>
<p> <s> “ Ah nii ! ” </s> </p>
<p> <s> “ Mis seal imestada . </s> <s> Kuhje ei kontrollitud mitte üks kord . </s> <s> Nii kuidas sügisel kinni aeti , nii jäidki . </s> <s> Vana agronoom kontrollis kartulikuhje ikka üle päeva kogu talve jooksul … ” </s> </p>
<p> <s> “ Aga uus ? ” </s> </p>
<p> <s> “ See ei teagi , kus kartulikuhjad asuvad . </s> <s> Ja see ei huvitagi teda . ” </s> </p>
<p> <s> “ Noh , mis sa oskad kosta ! ” </s> </p>
<p> <s> Nüüd oli siis kolhoosi kartulitega juhtunud niisugune õnnetus . </s> </p>
<p> <s> Hobune tegi metsa vahel head sörki . </s> <s> Surnuaiani jäi veel kolm ja pool kilomeetrit . </s> <s> Theresele tuli meelde , et Hindrek oli kõva hobustega kantseldaja . </s> <s> Neil oli metsavahikoha peal kord isegi kaks hobust , üks oli riigi oma , teise nad ostsid ise . </s> <s> Kui nüüd jälgida nende hobuste elulugu läbi aastate , siis lõpp oli neil mõlemal ühesugune : jäid vanaks ja sattusid karusloomakasvatusse hõberebaste kätte . </s> <s> Therese ohkas . </s> <s> Aga kui nad Hindrekuga koos hakkasid elama , siis kinkis Therese isa tütrele lehma ja aastase sea . </s> <s> Siga oldi kodus juba põrsast peale niisuguse kavatsusega kasvatatud , et sest loomast saab Therese kaasavarasiga . </s> <s> Hindrek söötis seda siga ja teisi sigu , mis nad pidasid , alati ise . </s> <s> Theresel polnud raskeid seasöögiämbreid tarvis ubida . </s> <s> Ja seakünagi oli alati terve . </s> <s> Ning lambaid pidasid nad . </s> <s> Karjamaad olid küll viletsad . </s> <s> Hindrek ketitas kõiki loomi , hobuseid , lehmi ja lambaid kaugel-kaugel metsalagendikul . </s> </p>
<p> <s> Hobune jooksis mäest alla orgu . </s> <s> Oru põhjas asus oja . </s> <s> Therese haaras kätega kanakorvi küljest kinni . </s> <s> Hobune jäi oja ette seisma . </s> </p>
<p> <s> “ Noh , mis sa vahid siin ! ” nõõtas Ärts hobust ja nähvas teda ohjaharuga . </s> <s> Kuid loom ei liikunud paigast . </s> </p>
<p> <s> Therese vaatas üle ree ääre teele . </s> <s> Oja oli väga lai . </s> <s> Vesi oli millegipärast jää peale tunginud ja külmade ilmadega uuesti jäätunud , ning nüüd oli oja pind sile nagu peegel . </s> <s> Hobune ei tahtnud sellele astuda . </s> </p>
<p> <s> “ Mis sa vigurdad , Näkk ! ” karjus Ärts hobusele . </s> <s> Kuid hobune hakkas selle asemel , et edasi minna , rege hoopis tagasi lükkama . </s> <s> Ta libises ja keeras nii enda kui ree põigiti teele . </s> </p>
<p> <s> “ Noo küll on kurat lahti ! ” ütles Ärts ja tõstis jalad reelt maha ning tõusis püsti . </s> <s> Ta võttis hobusel suukõrvast kinni ja tiris rakendi jälle otse teele . </s> <s> Siis tahtis hobusel suukõrvast kinni hoides üle jää minna . </s> <s> Kuid hobune ajas end tagumistele jalgadele püsti ja ei teinud peremehe kutset mõistmagi . </s> </p>
<p> <s> “ On alles kuradi loom ! ” vihastus Ärts . </s> </p>
<p> <s> “ Loom on libedas . </s> <s> Kardab jääd , ” hõikas Therese . </s> </p>
<p> <s> “ Muidugi . </s> <s> Mis mina siis räägin . </s> <s> Pole tal raudu all ega midagi . ” </s> </p>
<p> <s> “ Siit pole keegi enne läbi sõitnud . </s> <s> Näkk kardab , et vajub jäässe ja murrab jalad , ” seletas Therese . “ Sa mine jalgsi ees , tee jäljed ette , siis hobune saab aru , et asi nii hull ei olegi . ” </s> </p>
<p> <s> Ärts kõndis üle oja , tegi jäljed ette . </s> <s> Siis tuli tagasi , hüppas rekke ja andis hobusele ohje tunda . </s> <s> Kuid vastupidi inimeste ootustele läks Näkk ähmi täis , ei teinud sammugi ettepoole ja keeras ree jälle viltu teele . </s> <s> Ning veel nii järsult , et aisad raksusid . </s> </p>
<p> <s> “ Võib-olla saab kusagilt kõrvalt üle ! ” arvas Ärts , ise näost punane , kuid võttis sõnad sisimas vist kohe tagasi , sest oja kaldad olid järsud ja kivised . </s> <s> Hobune oli selle aja jooksul reeotsa teel juba kodu poole keeranud ja tahtis minema söösta . </s> <s> Ärts hoidis teda vägisi kinni ja püüdis hobust taas ümber pöörata , peaga surnuaia poole . </s> </p>
<p> <s> “ Noh , küll on saatananahk ! ” kirus ta ja tuli jälle reelt maha . </s> <s> Ta võttis ohjad tugevamini pihku ja hakkas hobust peksma . </s> </p>
<p> <s> Hobusel jooksid värinad mööda keha igasse külge laiali , ta lõdises , hirnahtas ja ajas end nii püsti , et pidi peaaegu selili lendama . </s> <s> Poleks tal raudu suus olnud , oleks ta end ammu juba Ärtsi käest lahti rebinud . </s> </p>
<p> <s> “ Ära tee ! ” keelas Therese . “ Või lase mind vähemalt ree pealt maha ! ” </s> </p>
<p> <s> Kuid ega Ärts olnudki loomapiinaja . </s> <s> Ta hoidis ohje kõvasti pingul ja küsis : </s> </p>
<p> <s> “ Mis me nüüd teeme ? ” </s> </p>
<p> <s> Therese tundis hobuseid ja teadis , et kui loom kord keeldub , siis ta ka keeldub , ei siin aita mingi vigur . </s> <s> Hobune oli rautamata ja kartis jääd , küllap tal oli mõni kurb kogemus oma elust , sest hobustel on hea mälu . </s> <s> Vast oli ta kunagi rängalt kukkunud . </s> <s> Sest kui rautamata hobune jääle kukub , siis niisama lihtsalt ta end enam püsti ei aja . </s> <s> Therese ei osanud Ärtsile midagi vastata . </s> <s> On alles hobune ! </s> <s> Oleks siin jääd terve meri , siis teine asi ! </s> <s> Aga ainult riba on ! </s> <s> Naeruväärt riba ! </s> <s> Ning surnuaed on juba nii ligidal . </s> <s> Hindrek ka juba nii ligidal . </s> <s> Mis siis , kui tema , Therese , ära sureb ja teda Ärtsi rautamata hobusega surnuaiale tahetakse viia ja Näkk ka siis üle jää ei lähe ? </s> </p>
<p> <s> “ Ei mina tea , mis siis saab ! ” kostis Therese nördinud hääl vaikses metsases orupõhjas . “ Ei mina tea … ” </s> </p>
<p> <s> “ Küll on sant lugu , ” kirus Ärts . “ Küll on sant lugu ! ” Ta näis veidi aega millestki mõtlevat , siis istus alistunult rekke , keeras hobuse ringi . </s> <s> Hobune hakkas kohe närviliselt kodu poole jooksma . </s> <s> Sellega oli otsus vastu võetud . </s> </p>
<p> <s> Therese mõtles , et ammu pole sadanud värsket lund , mis oleks jää kinni võinud katta . </s> <s> Talle meenus Hindrekust jälle midagi head . </s> <s> Hindrek pani ta jalgratta pakiraamile istuma ja käskis sadulast kinni hoida ning sõidutas ta küla kiigeplatsile , kus noored palli mängisid ja kiikusid . </s> <s> Therese oli siis kuueteistkümneaastane . </s> <s> Kes teine oleks teda sinna noorte hulka vaevunud viima . </s> <s> Hindrek tõstis tüdruku kiigeplatsiäärsele kiviaiale ja Therese istus seal laial paelahmakal nii kaua , kuni Hindrekul kiikumisest ja pallimängust isu täis sai . </s> <s> Siis oli juba pime . </s> <s> Hindrek tõstis Therese taas pakiraamile ja sõitis koju . </s> <s> Nii õnnestus Theresel kõigist noorte tolleaegsetest üritusist , vähemalt kaudseltki , osa võtta . </s> <s> Leidus inimene , kes ei teinud Therese invaliidsusest probleemi . </s> <s> Sellepärast ei tekkinud Therese hinges ka alaväärsuseheietusi , mis elu oleksid mürgitanud . </s> </p>
<p> <s> Näkk tegi head sõitu ja peagi oldi Therese maja väravas . </s> </p>
<p> <s> “ Oleme kohal , ” ütles Ärts . </s> </p>
<p> <s> “ Kas tuled sisse ka ? ” küsis Therese . </s> </p>
<p> <s> “ Eks ma tule , kui kutsud . ” </s> </p>
<p> <s> Mees sidus hobuse pihlaka külge ja kõndis Therese kõrval majja . </s> <s> Therese võttis palitu seljast , Ärts istus . </s> <s> Therese pakkus talle jälle viina . </s> </p>
<p> <s> “ Võib-olla tahad süüa ka ? ” küsis Therese . </s> </p>
<p> <s> “ Võiks ju tõesti midagi hamba alla . </s> <s> Ega ma seda küll ära teeninud ole . ” </s> </p>
<p> <s> “ Ma panen tule pliidi alla , teen sulle kartuleid ja sousti ja praen liha . </s> <s> Ise tahan ka süüa . ” </s> </p>
<p> <s> Veidikese aja pärast ütles Ärts : </s> </p>
<p> <s> “ Vast jõululaupäeva õhtuks tuleb värsket lund , siis proovime uuesti . </s> <s> Eks ole ! ” </s> </p>
<p> <s> “ Ei ma enam nüüd enne lähe kui suvel . </s> <s> Siis vennapoeg võib-olla viib mu mootorrattaga korraks kohale . ” </s> </p>
<p> <s> Üle tunni aja istus Ärts oma naiseõe juures . </s> <s> Selle aja jooksul anti talle süüa ja juua , ja ta sai küllalt arutada Theresega külarahva elu ja kombeid . </s> <s> Kui ta viimaks lahkus , jäi Therese üksinda akna juurde istuma . </s> <s> Ta võttis käekotist küünla , mis oli Hindreku haual põletamiseks määratud , ja süütas selle nüüd köögilaual . </s> <s> Hakkaski juba pimenema ja toas oli paras videvik . </s> <s> Kui see küünal ei saanud põleda Hindreku haual , siis las põleb siin köögilaualgi , mille taga mees nii tihti viina võttis või sõpradega kaarte mängis , mõtles Therese ja vahtis küünlatulle . </s> <s> Ta mälestas Hindrekut . </s> <s> Kui Therese mehele hauaplaati tellis , siis sugulased soovitasid plaadile mõnda salmi ka peale kirjutada . </s> <s> Kuid ükski salm ega värsirida ei meeldinud Theresele . </s> <s> Sest mida oleksid ütelnud sõnad “ Mina tean , et mu Lunastaja elab ” Hindreku kohta . </s> <s> Hindrek ei vajanud mingit lunastajat . </s> <s> Kui tal oligi patte , siis las oli . </s> <s> Milleks neid lunastada ? </s> <s> Ja mis või kes olekski Hindrek ilma pattudeta ? </s> <s> Mitte keegi . </s> <s> Peaaegu tühi koht . </s> <s> Või lause “ Olgu muld sulle kergem , kui oli elu ” . </s> <s> Mis andmed oleksid ses lauses olnud Hindreku kohta ? </s> <s> Kas tema elu raske oli ? </s> <s> Kas on linnu elu oksal raske ? </s> <s> Niisugused sõnad haual oleksid lausa naeruvääristanud meest . </s> <s> Või “ Õndsad on need , kes puhtad südamest , sest nemad peavad jumalat nägema ” . </s> <s> Aga milleks Hindrekule jumala nägemine ? </s> <s> Milleks talle õndsus ? </s> <s> Ja kelle süda on üldse puhas ? </s> <s> Minu süda on puhas , tunnistas Therese eneselegi ootamatult . </s> <s> Therese jättis küünla lauale põlema , ise aga süütas elektri ja komberdas õmblusmasina taha . </s> <s> Õmblusmasinal oli Emilje Tõldsepa tütre kleit . </s> <s> See oli juba traageldatud , vaja veel kokku õmmelda . </s> <s> Tõldsepa Emilje tütar Ida oli Therese üks ustavamaid kundesid . </s> <s> Ida lasi enesele ikka viis-kuus kleiti aastas teha . </s> <s> Kuhu ta muidu ikka selle raha pidi panema ? </s> <s> Ida oli vanatüdruk , elas koos emaga , emagi käis veel tööl , oli mullikatalitaja . </s> <s> Ida oli farmis öövaht . </s> <s> Varsti hakkas toas kostma mahe õmblusmasinavurin . </s> <s> Therese pani ka raadio mängima . </s> <s> See oli käeulatuses . </s> </p>
<p> <s> Raadiost kostis orelimuusikat . </s> <s> Pealinnas oli parajasti orelimuusikafestival . </s> </p></div2><div2 type="alaosa"><head> VIHMAVARI </head>
<p> <s> “ Mis te arvate , kas täna on lennuilm ? ” küsis naine tagasihoidlikult . “ Kas ma äratasin teid üles ? </s> <s> Te magasite ? ” </s> </p>
<p> <s> Adolf ei osanud midagi vastata . </s> <s> Ta ei teadnud , kas õues on lennuilm või ei . </s> <s> Tema polnud lennukiga veel kordagi sõitnud . </s> <s> Kord siiski sõitis . </s> <s> Lennuki tiiva peal , mööda maanteed , kui väetisekülvamise lennuki lendurile põldusid tutvustas . </s> <s> Kuulus see ülesanne ju tema kui kolhoosi agronoomi kompetentsi . </s> <s> Praegu ei töötanud Adolf enam agronoomina , hariduse puudumise tõttu oli ta lahti lastud . </s> <s> Ja nüüd töötas Adolf arveametnikuna , viimased kuus aastat . </s> </p>
<p> <s> Adolf vaatas küsija poole – kes osutus nooreks kuklasse keeratud juustega ilusaks naiseks . </s> <s> Naisel olid põsed punased , ei tea , kas ta tõusis ka just magamast või oli tal tervis lihtsalt hea . </s> <s> Naisel oli seljas soe villane kampsun . </s> <s> Naine oli hästi päevitunud , ainult tema parema käe ühe sõrme ümber oli valge võru : ilmselt oli naine alles hiljuti sõrmuse ära peitnud , et näida vallalisena . </s> <s> Adolfi sõrmus istus see-eest kindlalt sõrmes , see oli sinna kahekümne kaheksa abieluaasta jooksul lausa sisse kasvanud . </s> <s> Naisel olid pisut pilus silmad ja tema ripsmed olid värvitud . </s> </p>
<p> <s> Adolf ei osanud naisele midagi vastata , maigutas vaid suud . </s> <s> Ta oli just pikaliiniautobussi mugaval istmel üles ärganud . </s> </p>
<p> <s> “ Magage edasi ! ” ütles naine . </s> </p>
<p> <s> “ Ma ei taha enam magada , ” tegi Adolf suu viimaks lahti . </s> </p>
<p> <s> “ Kas te olete üldse lennukiga sõitnud ? ” küsis naine . </s> </p>
<p> <s> “ Ei ole . </s> <s> Olen küll . </s> <s> Käisin lennukiga Moskvas ekskursioonil . </s> <s> Mina , nagu kõik teisedki inimesed , kardan õhuauke , ” venitas Adolf fraasi suust välja . </s> </p>
<p> <s> Adolf arvas , et naine tahab temaga flirtida . </s> <s> Adolfi enese naine istus kusagil tagapool , selliselt , teineteisest lahku , oli kassiir neile piletid müünud . </s> <s> Hea , et üldse pileteid sai . </s> <s> Adolfi naine arvatavasti magas . </s> <s> Oli ta ju alatiselt väsinud tööinimene : kogu suve tegi põllundusbrigaadi liikmena kombaini järel põhukuhjasid . </s> <s> Kuhjategemine on jube raske töö . </s> </p>
<p> <s> Millegipärast oleks Adolf veel tahtnud vestelda . </s> </p>
<p> <s> “ Ainult kas täna on lennuilm või ei , seda ma ei tea , ” ütles ta eneselegi ootamatult avameelselt , kõva häälega . </s> </p>
<p> <s> Naine puhkes naerma . </s> </p>
<p> <s> “ Ma küsisin teilt seda sellepärast , et ma saatsin lennuväljalt oma sugulasi lõunasse . </s> <s> Kui mina ära tulin , jäid nemad veel sinna . </s> <s> Reis lükati edasi , ” rääkis naine . </s> </p>
<p> <s> Adolf vaikis . </s> </p>
<p> <s> “ Aga miks teie linnas käisite ? ” jätkas naine . </s> </p>
<p> <s> “ Ma käisin oma poega vaatamas , ” ütles Adolf , tundes järsku häbi oma silmis . “ Kas teate , mu poeg istub eeluurimisvanglas . ” </s> </p>
<p> <s> “ Mis te räägite ! ” ehmatas naine . </s> </p>
<p> <s> “ Jah , see on tõsi küll ! ” vastas Adolf . </s> </p>
<p> <s> Naine tema kõrval jäi ainiti enese ette vaatama . </s> <s> Võib-olla ta ei tahagi enam Adolfiga vestelda . </s> </p>
<p> <s> Lips pigistas Adolfi kaela . </s> <s> Adolf lasi lipsusõlme lõdvemaks . </s> </p>
<p> <s> Talle meenus poeg . </s> <s> Pojal oli pea paljaks aetud . </s> <s> Kes teda enam tunda tahab ! </s> </p>
<p> <s> “ Hommikul vara oli linnas ilus ilm . </s> <s> Aga lõuna ajaks tõmbus pilve , ” ütles naine . </s> </p>
<p> <s> “ Võib-olla ma meeldin talle , ” mõtles Adolf naisest kõrvalistmel . </s> <s> Adolf polnud juba ammu tundnud , kuidas meeldimine erkudele mõjub . </s> <s> Aga praegu ta arvas tundvat . </s> </p>
<p> <s> Mees otsis meeleheitlikult kõneainet . </s> </p>
<p> <s> “ Võib-olla soovite kommi , ” ütles ta viimaks ja tegi odava portfelli lukust lahti . </s> <s> Portfellis oli kalleid šokolaadikompvekke . </s> <s> Neid ostis Adolf ainult harukorral . </s> <s> Naine võttis meeleldi ühe kompveki . </s> </p>
<p> <s> “ Mu süda oleks rahul , kui ma kindlasti teaksin , et sugulased ikka täna välja sõita saavad . </s> <s> Vast ongi nad praegu juba õhus ? </s> <s> Mis te arvate ? ! ” ütles naine . </s> </p>
<p> <s> “ Arvan , et nad juba lendavad , ” vastas Adolf kahtlevalt . </s> <s> Ta elas seda raskelt üle , et millestki rääkida polnud . </s> </p>
<p> <s> Kihutav autobuss lõikas paduvihmasse . </s> <s> Nähtavus oli kakskümmend viis-kolmkümmend meetrit . </s> <s> Mõlemad , Adolf ja naine , vaikisid . </s> </p>
<p> <s> “ Kui vana te võiksite olla ? ” küsis naine järsku . “ Arvan , et mitte üle neljakümne viie . ” </s> </p>
<p> <s> Adolf vaatas naise poole . </s> <s> Mehel oli millestki nagu kahju . </s> <s> Tegelikult oli ta viiskümmend seitse aastat vana . </s> </p>
<p> <s> “ Ma tean , te hakkate varsti väljuma , ” ütles naine . </s> </p>
<p> <s> “ Kust te teate ? ” küsis Adolf . </s> </p>
<p> <s> “ Te hoiate oma piletit kogu aeg näppude vahel , ” vastas naine ja jätkas : “ Väljas sajab vihma . </s> <s> Ma annan teile oma vihmavarju . </s> <s> Võtke , ärge ajage vastu ! ” </s> </p>
<p> <s> “ Ma ei taha , ” ütles Adolf . </s> </p>
<p> <s> “ Te saate märjaks . ” </s> </p>
<p> <s> “ Ei saa . ” </s> </p>
<p> <s> “ Saate küll ! ” </s> </p>
<p> <s> Adolf ei võtnud vihmavarju . “ Veel on aega , ” ütles ta . </s> </p>
<p> <s> Tagantpoolt lähenes eesuksele Adolfi naine . “ Noh , kas hakkame välja minema , ” ütles Adolfi naine hoolitsevalt . </s> </p>
<p> <s> Naine Adolfi kõrvalt silmitses Adolfi abikaasat tükk aega hindavalt . </s> </p>
<p> <s> Adolfi naise pilk ei olnud mehe istmenaabri suhtes nii pealetükkiv . </s> </p>
<p> <s> Viimane aga vaatas nüüd pikalt aknast välja , vihmast nõretavale maanteele . </s> <s> Alles siis kui Adolf hakkas tema kõrvalt tõusma , ütles naine : “ Võtke vihmavari , vihma sajab ! ” </s> </p>
<p> <s> Adolf oli kahevahel . </s> <s> Kole oli tõesti hubasest bussist vihmavalangusse astuda . </s> </p>
<p> <s> Siis pöördus naine Adolfi abikaasa poole . “ Võtke teie mu vihmavari . </s> <s> Võtke palun ! ” </s> </p>
<p> <s> Kuid ka Adolfi abikaasa ei võtnud pakutud eset vastu . </s> </p>
<p> <s> Nii nad astusidki , kui buss metsa vahel inimtühjal teeristil peatus , katmatuna vihma kätte . </s> <s> Adolf , tundes kindlat asfalti jalge all , vaatas kohe selle bussiakna poole , mille taga naine pidi istuma . </s> <s> Seal ta tõepoolest istuski , kurvailmeline , nina vastu klaasi surutud , ja üle tema näo veeresid suured vihmapisarad . </s> <s> Ainult ta ei vaadanud nüüd enam üldse Adolfi . </s> </p></div2><div2 type="alaosa"><head> AABRAMI ROMAANID </head>
<p> <s> Aabrami nimi oli Aabram , kuigi ta polnud juut . </s> <s> Aga ta tegeles või õigemini oli tegelnud kirjandusega , ja kirjanduses oli Aabramil varjunimi . </s> <s> Novembrikuu õhtul istus ta köögis laua ääres . </s> <s> Laual olid paberid ja pliiatsid . </s> <s> Aabram oli söönud suppi . </s> <s> Supp oli rasvane olnud . </s> <s> Kõik ülejäänud perekonnaliikmed juba magasid . </s> </p>
<p> <s> Aabram oli oma eluaja jooksul kirjutanud kaks romaani . </s> <s> Esimese romaani kirjutas ta kahekümne kuue aastaselt . </s> <s> Enne seda polnud ta midagi kirjutanud . </s> <s> Peale treeningupäeviku . </s> <s> Treeningupäevikut pidas Aabram kaks aastat . </s> <s> Enne vabariigi meistrivõistlusi jättis Aabram spordi katki ja treeningupäeviku pidamise maha . </s> <s> Süda oli läbi . </s> <s> Aabram sõitis treeninglaagrist koju . </s> <s> Siis ta töötas aasta rajooni põllumajanduse valitsuses . </s> <s> Hiljem jäi jälle haigeks , oli sanatooriumis . </s> <s> Sanatooriumis kirjutaski ta oma esimese romaani . </s> <s> Aega võttis see kaheksateist päeva . </s> <s> Siis lasti Aabram koju , sest tervis oli tal võrdlemisi korras . </s> <s> Aabrami esimene romaan sai meeletu menu osaliseks . </s> <s> See oli eksperimentaalne romaan , sest Aabramil ei olnud mitte mingisuguseid romaanikirjutamise kogemusi . </s> <s> Kaheksateistkümne päeva jooksul pani ta järjekorras paberile kõik , mis pähe tuli . </s> <s> Romaani nimeks oligi “ Kaheksateistkümne päeva mõtted ” . </s> <s> Praegu on romaan lugejate poolt täielikult unustatud . </s> </p>
<p> <s> Oma järgmist romaani kirjutas Aabram kuus aastat ja nüüd oli see valmis . </s> <s> Romaanis oli üheksasada kaheksakümmend lehekülge . </s> <s> Aabram võttis esimesed kümme-viisteist lehekülge ja viskas pliidi alla tulle . </s> <s> Laud oli pliidi kõrval . </s> <s> Peab kohe ütlema , et kirjeldatav sündmus leidis aset maal , Aabrami vanemate talus , mitte linnas . </s> <s> Linnas oli Aabramil kui meistersportlasel keskkütte ja gaasiga korter . </s> </p>
<p> <s> Siis võttis Aabram järgmised kümme-viisteist lehekülge ja viskas needki tulle . </s> <s> Vahepeal sõi õuna ja mõtles . </s> <s> Kell oli kolmveerand kaksteist . </s> </p>
<p> <s> Romaan ei meeldinud Aabramile . </s> <s> Romaani peategelane oli lontrus . </s> <s> Kogu romaani vältel püüdis Aabram seda lugejate eest varjata , kuid mõistis nüüd , et asjata . </s> <s> Parandada aga ei andnud enam midagi . </s> <s> See oli lausa kuritegu , varjata lontrust . </s> <s> Ja niisugusel inimesel oli veel puhas naine , kelle juures ta , peategelane , kaitset leidis . </s> <s> Ja peategelase sõbrad olid samuti lontrused . </s> <s> Üks neist oli nõrk , elumuredest näritud südamega vana mees , teine oli noor jultunud karjerist , igati valesti elaja . </s> <s> Kuid see valesti elamine just aitaski sel noorel elus kanda kinnitada . </s> <s> Siis oli seal romaanis veel üks kõrvaltegelane , elukutselt kunstnik , kes oli samuti lontrus . </s> <s> Romaani lõpuni ei juhtunud nende lontrustega midagi , nad elasid imekenasti oma elu ja oskasid oma pattusid varjata . </s> <s> Ei teinud nad mehiseid tegusid ega olnud kellelegi eeskujuks . </s> <s> Aabram teadis , et see on väga hea romaan . </s> <s> Selle pealkiri oli “ Väike draama ühes vaatuses ” . </s> <s> Aga tegelikult polnud ses romaanis mingit draamat . </s> <s> Ei lugejate ega peategelaste jaoks . </s> <s> Kui elus taolist esineb , siis on see draama . </s> <s> Aga elus ei oska seda keegi näha . </s> <s> Või ei taha näha . </s> <s> Või ei viitsi . </s> <s> Jah – see oli väsinud inimese romaan . </s> <s> Aabram pidi olema hirmus väsinud , kui ta sellise romaani kirjutas . </s> <s> Ega ta kehakaal ilmaasjata olnud viimastel aastatel langenud üheksakümnelt kilolt seitsmekümne viiele . </s> <s> Kuid ega kehakaalus ole asi . </s> <s> Öö oli vaikne ja ilus . </s> <s> Aabramil oli hea istuda soojas köögis . </s> <s> Keskmiselt iga kolme minuti tagant loopis ta pataka täiskirjutatud paberit tulle . </s> <s> Tuli oli arusaaja ja hävitas romaani . </s> <s> Kõik lontrused surid tules ja tuhastusid . </s> <s> See tuhk loobitakse päevade pärast peenramaale . </s> </p>
<p> <s> Ühest tüdrukust oli ses romaanis ka juttu . </s> <s> Kuid see tüdruk oli juba surnud , teda ainult meenutati . </s> <s> Tüdrukul oli samuti pahesid , kuid tema oleks võinud kellelegi veel eeskujukski olla . </s> <s> See tüdruk oli ka nõrk , kuid tema oli kõikemõistja . </s> <s> Ta oli kaua haige olnud ja romaanis kujutatud elu alguseks juba väärikalt maha maetud . </s> <s> Tuli ei saanud tema peale enam mõjuda . </s> <s> Ta oli omas tules juba läbi põlenud . </s> <s> Kuid kõige tähtsam , Aabram oli talle ammu andestanud . </s> <s> Aabrami jaoks polnud sel tüdrukul mingeid vigu . </s> <s> Ja Aabram mõtles , et ta peab andestama ka kõikidele teistele lontrustele . </s> <s> Üheksasada kaheksakümmend lehekülge oli ta romaani kirjutanud , kuid lehekülgi jäi ikka veel väheseks , et nendele lontrustele andestada . </s> <s> Ja ometi oli ta nad kõik lihtsalt välja mõelnud . </s> <s> Ning patakas pabereid lendas tulle . </s> <s> Aabram oli rahulik . </s> <s> Ja oli veel üks asjaolu , mis Aabrami rahulikuks tegi . </s> <s> Tema kirjanikukarjäärile tuli nüüd lõpp . </s> <s> Las kirjutavad teised . </s> <s> Aabram otsustas : tema ei kirjuta enam ridagi . </s> <s> Tal on töökoht , raha tal on . </s> <s> Ta saab niigi elatud . </s> <s> Ta peab nii saama elatud , et talle kirjutamise mõtegi enam kunagi pähe ei torka . </s> <s> Ta peab jagu saama tungivast soovist kirjutada , mis temas välja kujunenud oli . </s> <s> Ta on ise süüdi , et üldse kirjutama hakkas . </s> <s> Ta tahtis kõike elus proovida , ja nõnda oli ta ka kirjutamist proovinud . </s> <s> Ning nii nagu kõik muugi , oli ka kirjutamine Aabramil võrdlemisi ilusasti õnnestunud . </s> <s> Ta oli selle vähemalt enda jaoks kindlaks teinud . </s> <s> Seda enam võib ta nüüd kätteõpitust loobuda . </s> <s> Ja iga tulle heidetud patakas paberit vabastas Aabrami nagu mingist ebakohasest koormast . </s> <s> Ja üha rohkem rõõmu tungis tema hinge . </s> </p>
<p> <s> Nüüd läheb Aabram rändama . </s> <s> Ta proovib jälle midagi uut . </s> </p>
<p> <s> Kuid köhahoog tuli talle peale . </s> <s> Ta köhis summutatult , ja hiljem , köhahoo järel , sülitas mitu korda tulle . </s> <s> Hingeõhk läks vaevaliselt läbi kopsude . </s> <s> See polnud Aabramile mingi uudis . </s> <s> Aabram oli elanud korraliku elu . </s> <s> Ta polnud kedagi petnud , ta ei suitsetanud ega joonud , kuigi viimased asjad olid talle tuttavad . </s> <s> Aga milleks seda siinkohal meenutada . </s> </p>
<p> <s> Pealegi oli Aabram veel üksik , ta polnud jõudnud naist võtta , kuigi mõnigi naine meeldis talle . </s> <s> Aabram teadis , kes või mis ta on . </s> </p>
<p> <s> Köhahoog tuli jälle , kuid ta ei pööranud sellele tähelepanu . </s> <s> Tulle lendasid neljasajas kuni neljasaja kuueteistkümnes lehekülg . </s> <s> See oli tükk draamat , tükk draamat raamatus . </s> <s> Elus ei märka seda keegi . </s> </p>
<p> <s> Kui raamat sai tuhaks ja Aabram end välja magas , tuli hommik . </s> <s> Ning Aabram läks tõepoolest rändama . </s> <s> Ta sõitis Rostovi kaudu rongiga Bakuusse ja Bakuust aurikuga üle Kaspia mere Krasnovodskisse . </s> <s> Aga Krasnovodskis ühines ta kasahhidega ja läks nende autodel kõrbesse . </s> <s> Autod olid tühjad , sest pagas oli turule jäetud , Aabram kükitas autokastis ja vahtis lõputuid liivaväljasid , ja ta oli niisama õnnelik kui siis , mil oma romaane kirjutas . </s> <s> Ta meenutas veel kord nende pealkirju : “ Kaheksateistkümne päeva mõtted ” , “ Väike draama ühes vaatuses ” . </s> <s> Juba pealkirjad üksi olid midagi väärt ! </s> </p></div2><div2 type="alaosa"><head> KEVAD KÜLAS </head>
<p> <s> Saabus kevad ja lumi läks maast ära . </s> <s> Ojades voolas vesi . </s> <s> Päike paistis . </s> <s> Klopsiti kokku linnupuure , lasti kase- ja vahtramahla . </s> <s> Lammastel olid talled , lehmadel vasikad . </s> <s> Kuked laulsid valjemini kui tavaliselt . </s> <s> Ühes peres hakkasid mõned kanad loksuma . </s> <s> Üks umbaher lehm viidi autoga Tallinna tapamajja . </s> <s> Heinad olid seal peres otsas . </s> <s> Kasvava mullika jaoks veel jätkus . </s> <s> Teisest perest saadeti tapamajja vana siga . </s> <s> See lükati autokasti , poordid pandi kinni . </s> </p>
<p> <s> Lehm seisis kogu tee Tallinna püsti , vaatas üle kabiinikatuste tuulele vastu ; siga istus tagumistel jalgadel , seista ta ei saanud – raske kere pani lühikesed nõrgad jalad tudisema . </s> <s> Siga nägi veokastist läbi madalal asetseva võretatud akna kabiini sisemusse , kuid kabiini sisemust ta üldse vaadata ei tahtnud . </s> </p>
<p> <s> Autojuht , kes loomi vedas , tegi oma reisi ära . </s> <s> Õhtuks oli ta jälle kodus . </s> <s> Tal oli kena maja , kolhoosi ehitatud . </s> <s> Autojuhil oli ka noor naine . </s> <s> Loomi käis mees tihti linna viimas , oma ametisoleku aja jooksul oli ta juba üle saja reisi teinud . </s> <s> Kordagi polnud avariid juhtunud . </s> </p>
<p> <s> Autojuhil oli ka oma auto . </s> <s> Ja külgkorviga mootorratas . </s> <s> Vabal ajal sõitis ta vahel mootorrattaga , vahel oma autoga . </s> <s> Rohkem kasutas sõiduautot siiski naine . </s> <s> Mees sõitis rohkem mootorrattaga . </s> <s> Aga pikemaid otsi tegid nad muidugi koos , ja autoga . </s> <s> Ka Karpaatides käisid nad autoga . </s> <s> Autoaknast filmisid nad ilusaid Karpaatia vaateid , sest neil oli filmiaparaat – kinokaamera . </s> <s> Nüüd oli mõnikord nii hea vaadata paiku , kus kunagi oldud . </s> </p></div2><div2 type="alaosa"><head> LAUL </head>
<p> <s> Öösel sadas vihma . </s> <s> Aga tuba oli köetud ja soe . </s> <s> Põrandal vedelesid lapse mänguasjad : revolver , mille laps ise oli teinud , ja granaat , samuti omatehtud . </s> <s> Laps oli õppinud juba käsitsema haamrit ja tange . </s> <s> Aknalaual seisid suured raamatu- ja ajakirjavirnad . </s> <s> Laps magas . </s> <s> Vatiteki all . </s> <s> Karu oli tal kaisus . </s> <s> Karu , keda ta armastas . </s> <s> Kui last kodus polnud , istus karu kapinurgal , nööpsilmad ei pilkunud . </s> <s> Ja ei tea , mis ta mõtles – see karu . </s> </p>
<p> <s> Lapse isa ja ema saagisid puid . </s> <s> Puukuuris , kuhu pääses otse eeskojast . </s> <s> Sinna oli mees tassinud haavanotte ja kasepuid . </s> <s> Kahemehesaag oli terav , saagimine edenes . </s> <s> Nad saagisid pooleks nii mõnegi puu . </s> <s> Siis neile aitas . </s> <s> Nad tulid tuppa . </s> <s> Mees istus köögilaua äärde . </s> <s> Tahtis veel süüa . </s> <s> Naine jõi teed . </s> <s> Hästi vaikne oli . </s> <s> Kuuldus ainult , kuidas vesi katuseräästast alla nirises . </s> </p>
<p> <s> Järgmine päev pidi olema laupäev . </s> <s> Tööle polnud tarvis minna . </s> <s> Võis magada , magada . </s> <s> Päeval minna kinosse või loomaaeda . </s> </p>
<p> <s> Nad heitsidki magama . </s> <s> Magasid . </s> <s> Mees ei näinud midagi unes , aeg-ajalt vaid ärkas , keeras teist külge , vaatas akna poole . </s> <s> Vihma sadas endiselt , õues oli veel pime . </s> <s> Ja nii kuni hommikuni , päike ei tulnudki välja . </s> </p>
<p> <s> Naise unenäod olid ilusad ja head . </s> <s> Ta nägi unes , et on noor ja on koos mehega Prantsusmaal Pariisis . </s> <s> Laps oli neil siis ka juba olemas , unes viibis ta vanaema juures . </s> <s> Naine nägi unes , et hingab sisse Pariisi õhku , seistes koos mehega ühel väljakul laia vihmavarju all . </s> <s> Pariisi õhk oli rõske . </s> <s> Kuid ühtlasi ka värske ja puhas , justkui oleks meri olnud seal ligidal . </s> <s> Naine nägi und ja oli õnnelik , vaba , tal polnud kuhugi kiirustada , polnud vaja millegi pärast närveerida . </s> </p>
<p> <s> Mees tõusis vara nagu ikka , läks kööki , suitsetas , sirvis raamatut . </s> </p>
<p> <s> Naine magas kaua . </s> <s> Ärkas , lamas avasilmi . </s> <s> Unenägu haihtus . </s> <s> Üksnes mingi ebamäärane meenutus jäi mälu- ja südamesoppi . </s> <s> Naine mõtles pimendatud toas avasilmi suvest , mis möödunud . </s> <s> Kui hea oli põldudel päikese käes , keset lillelõhna . </s> <s> Keset hobumadaraid , nurmnelke , jumikaid ja äiatare , millel õõtsusid väikesed punase- ja rohelisekirjud liblikad , verikireslased . </s> <s> Põldude ääres aga kasvasid valgejalalised kased . </s> </p>
<p> <s> “ Edgar ! ” hüüdis naine mehele . </s> <s> Ta oleks tahtnud mehele jutustada hommikusest tundmusest . </s> </p>
<p> <s> Kuid mees oli läinud juba välja tänavale . </s> <s> Ta oli parajasti kalapoes ja ostis kammeljaid ning odavaid heeringaid . </s> <s> Hommikuti oli poes vähe rahvast . </s> <s> Ainult suurte pühade eel , kui inimesed võtsid vastu külalisi , olid poeuste taga enne avamist järjekorrad . </s> <s> Hiljem läks mees piimapoodi , ostis sealt piima , keefirit ja hapukoort , tagasiteel koju ostis veel kioskist ajalehe . </s> </p>
<p> <s> Kui naine jälle meest kuulis , siis lõhkus see kuuris puid . </s> <s> Puulõhkumise kõma äratas naise täielikult . </s> </p>
<p> <s> Ta tõusis , tõmbas kardinad eest . </s> <s> Hommik oli käes . </s> <s> Naine ringutas , pani raadio mängima . </s> <s> Päevauudised . </s> <s> Töövõitudest . </s> <s> Devalvatsioonist ja inflatsioonist välismaal . </s> <s> Naine lülitas raadio uuesti välja . </s> <s> Komistas poisi granaadile , mis põrandal . </s> <s> Kuid granaat ei lõhkenud . </s> <s> Väga hea , et ei lõhkenud . </s> </p>
<p> <s> Aken avanes aeda . </s> <s> Maja oli mitmekorruseline . </s> <s> Nende korrus oli kõige alumine . </s> <s> Aias kasvasid vanad õunapuud , hooldamata marjapõõsad , tolknesid märjad pesunöörid . </s> <s> Kasteheinas läiklesid tilgad . </s> <s> Sirelite erkrohelised võsud ja lehed toetasid end otse vastu akna välisklaasi . </s> <s> Naine armastas aknast välja vaadata . </s> <s> Lähedal oli lennuväli , tihti võis näha maanduvaid ja õhku tõusvaid reisilennukeid . </s> <s> Kuid betoonrada muidugi näha ei olnud . </s> <s> See oli kaugemal , mitme-mitme elamukvartali ja raudtee taga . </s> <s> Vahel kostis tuppa manöövriveduri vile . </s> <s> Laps küsis siis ikka : mis see on ? </s> <s> Hea on olla laps , kui sind erutavad rongide viled , mõtles naine . </s> <s> Mõnikord kõndisid nad lapsega raudteetammile , vaatasid ronge , korjasid lilli – kogelejarohtu . </s> <s> Või kummelit arstirohuks . </s> <s> Naine laulis raudtee ääres : </s> </p><lg type="free"><l> Rongid , rongid , kuhu te </l><l> nõnda kiirelt tõttate … </l></lg>
<p> <s> Väga huvitavate nimedega tänavad olid seal raudtee ääres . </s> <s> Tahma , Söe , Depoo , Ummiku , Pääsukese . </s> <s> Naisele tulid need jalutuskäigud praegu jälle meelde ja ta laulis eneselegi ootamatult : </s> </p><lg type="free"><l> Rongid , rongid , kuhu te </l><l> nõnda kiirelt tõttate … </l><l> Tam-ta-ram-ta-ta-ta-ta , </l><l> ta-ram-ta-ta-ta-ta ! </l></lg></div2><div2 type="alaosa"><head> LÕHN </head>
<p> <s> Viieteistkümnenda septembri õhtu . </s> <s> Preedik Sollmann istus maja trepil , vahtis taevasse , kus äsja oli lennanud haneparv . </s> <s> Puude okstel Preediku õuel laulsid kuldnokad . </s> <s> Suvel nad ei laulnud , siis oli neil muud tegemist , nüüd sügisel oli lindudele jälle nende laul meelde tulnud . </s> <s> Õhk oli vilu , võis oodata öökülma . </s> <s> Preediku naine oli just viinud kõrvitsad tuppa . </s> <s> Mingi imelik lõhn lõi Preedikule ninasse ja ta hakkas mõtlema , mis lõhn see on . </s> <s> See oli mingi tuttav , kuid juba ununenud lõhn . </s> <s> Preedik viskas minema kustunud suitsuotsa , et lõhna paremini kindlaks teha . </s> <s> Kuid lõhn ei taastunud enam ja Preedik läitis uue suitsu ning istus vaikides edasi . </s> <s> Ta mõtles homsest päevast . </s> <s> Homme tuli tal hakata kinnistest vagudest kartuleid võtma , sest hobust ei olnud tal õnnestunud saada . </s> <s> Kas oli niisugust asja enne juhtunud , et ta kinnisi vagusid võtab ? </s> <s> Jah , kakskümmend viis aastat tagasi võttis ta ka kinnisi vagusid . </s> <s> Või ei võtnud , nagu ei mäletagi hästi . </s> <s> Siis istus ta samuti kartulikoristamise eelõhtul trepil ja tõmbas suitsu . </s> <s> Muidugi oli ta siis palju noorem mees , oli neljakümne üheksa aastane . </s> <s> Ja sügis oli samuti ilus . </s> <s> Vili oli juba masindatud , teraviligi osaliselt külvatud , oras väljas . </s> <s> See oli esimene kolhoosisügis , Preedikul polnud enam hobust . </s> <s> Koos rakmete , vankrite ja reega oli ta hobuse ära viinud , ühistalli . </s> <s> Laut oli tühjaks jäänud . </s> <s> Ka kolm lehma ja lambad oli Preedik ära viinud kuhu vaja . </s> </p>
<p> <s> Ning nüüd meenus Preedikule jälle lõhn , mis teda ennist erutas . </s> <s> Nii selgesti tundis nina seda lõhna , et Preedik sulges vaistlikult silmad , et miski poleks segamas mällu kerkivaid minevikupilte . </s> <s> Ja õieti polnudki mingeid pilte Preediku silme ette kerkimas . </s> <s> Preedik vaid mäletas , kuidas ta istus trepil , laut oli tema vastas , otse maja ees , lauda eesmised ja tagumised uksed olid mõlemad ristseliti lahti . </s> <s> Terve päeva oldi neist ustest sisse ja välja vooritud . </s> <s> Ikka hobustega , igal hobusel vanker taga , sisse mindi tühja vankriga tagumisest uksest , välja tuldi eesmisest uksest , vankril sõnnikukoorem peal . </s> <s> Sollmanni talus peeti sõnnikuvedamise talguid , peremees ise võttis ka osa . </s> <s> Kolmkümmend koormat veeti seekord laudast sõnnikut välja , järele ei jäänud kübetki . </s> <s> Sõnnik veeti ja laotati naabrimehe – samuti ühistatud – põllul rukkikõrrele ja taheti kohe teisel päeval sisse künda . </s> </p>
<p> <s> Nii tühi kui tookord polnud Preedik Sollmanni laut veel kunagi olnud . </s> <s> Lauda põhi oli mullani puhtaks kraabitud . </s> <s> Laudas polnud enam sõnnikuhaisugi . </s> <s> Ja kui Preedik hilisõhtul trepil istet võttis , et väsinud liikmeid jahutada , siis olid lauda uksed ikka veel lahti , et laut tuulduks . </s> <s> Tuul tõi laudast Preedikule ninna külma värske mulla lõhna , see oli niivõrd enneolematu ja vapustav , et mees ei unustanud seda lõhna kaua aega . </s> <s> See oli justkui värskelt kaevatud haua lõhn . </s> <s> Enam ei meenutanud hoone Preedikule , et selles oli kunagi loomade kodu olnud . </s> </p>
<p> <s> Preedik avas silmad . </s> <s> Seda lauta , mis värske haua järele lõhnas , polnud enam alles . </s> <s> See oli lagunenud ja vähehaaval ära köetud . </s> <s> Ning Preedik ei kahetsenudki , et see nii oli olnud . </s> <s> Taas meenunud lõhn tegi ta nooreks ja kurjaks . </s> <s> Ühtlasi oli lõhna meenumises ka nagu mingi Preediku enese elu lõpu eelteade . </s> </p></div2><div2 type="alaosa"><head> PÄRANDUS </head>
<p> <s> Isa oli meile külla tulnud . </s> <s> Ta tõi kaasa ühe angerja , mille oli püüdnud ahinguga maalahest . </s> <s> Isa ütles , et see on viimane angerjas maalahest , ta oli selle risti-rästi läbi käinud , vesi on madal ja kaladel pole kuhugi põgeneda . </s> <s> Naine hakkas mul mustikamoosi keetma ja kala praadima . </s> </p>
<p> <s> Isa läks tuppa ja keeras televiisori lahti . </s> <s> Ma ei läinud teda segama . </s> <s> Ta käis harva meil ja ei tundnud minu käekäigu vastu suurt huvi . </s> <s> Alati , kui ta tuli , istus ta pimendatud tuppa ja vaatas televiisorit . </s> <s> Ta vaatas kõik saated järjest läbi , olid need siis uudised , dokumentaalfilmid , jalgpallireportaažid või kontserdid . </s> <s> Ta vaatas televiisorit , ootas , kuni teda sööma kutsutakse , sõi alati isukalt ja läks vastu õhtut jälle ära . </s> <s> Vahel jalutas ainult aias ringi , käed taskus , ilma et oleks midagi puudutanud . </s> <s> Tema pea oli juba täiesti hall . </s> <s> Kui ta asumiselt tuli , siis see polnud veel nii hall . </s> <s> Aga ta oli täie tervise juures , tal olid laiad õlad ja musklilised käed , ta töötas siiamaani ehitustel , ta oli töökas mees ja tema tööd hinnati . </s> <s> Tööd oli palju , alla mere äärde oli hakatud suvemaju ehitama , isa oligi nende kallal ametis . </s> <s> Kolhoosis polnud ta kunagi töötanud . </s> <s> Siis , kui ma sõjaväest tulin , elas ta üksi ja ei pidanud loomigi . </s> <s> Tal olid ainult mesipuud ja toa taga ojas pardid . </s> <s> Ta käis jahil , kui see lubatud oli , ja ostis naabritelt piima . </s> <s> Ta ootas mind sõjaväest , ja kui ma tulin , siis oli ta jälle lõbusas meeleolus ja me ajasime endises karjaköögis viina ja käisime sõpru kostitamas . </s> <s> Üks tema sõber oli kõvera kaelaga mees , kes varem oli pidanud metsavahikohta , nüüd oli aga pensionil , ja isa läkski viimaks tema juurde elama . </s> <s> See oli siis , kui ma naise võtsin . </s> <s> Isa oli neil päevil eriti lõbus , näis , nagu oleks ta mingist orjusest vabaks saanud . </s> <s> Me tahtsime naisega küll , et ta koju jääks , kuid ta ei jäänud . </s> <s> Ta ütles mulle : poeg , see kõik on nüüd sinu , ehkki ei tea kui kauaks . </s> <s> Ta andis meile raha , et saaksime üht-teist muretseda , me ostsime pesumasina , televiisori ja riidekraami . </s> </p>
<p> <s> See kõvera kaelaga mees elas männimetsas . </s> <s> Läbi männimetsa lookles tee mere äärde . </s> <s> Alati , kui ma ämma pool käisin , põikasin ka isa poole sisse . </s> <s> Kõvera kaelaga mees oli vanapoiss . </s> <s> Ta sobis isaga hästi , nad olid koos koolis käinud ja koerust teinud . </s> <s> Neil olid suured avarad toad . </s> <s> Seinad olid tapeedita ja maja oli vaigulõhna täis nagu metski . </s> <s> Ma tundsin aukartust , kui sellesse majja astusin , see oli nagu mingi teine maailm , millest ma ei pidanud osa saama . </s> <s> Ja polnudki mul siin midagi teha . </s> <s> Mulle anti mõista , et mul on oma elu ja küllalt aastaid , et ise kõige üle otsustada . </s> <s> Siiski olid mõlemad vanad rõõmsad , kui ma tulin , nad ei lasknud mind iial lõunat söömata ära ja andsid alati midagi ühes , kui ma koju minema hakkasin . </s> <s> Kõvera kaelaga mees käis ka ehitustel , kuigi mulle oli mõistatuseks , kuidas ta kõrgel tellingutel liigub : ta ei näinud peaaegu sugugi ette , ta nägi ainult seda , mis oli ta kõrval või selja taga . </s> </p>
<p> <s> Aga nii nad elasid . </s> <s> Neil oli suur hundikoer , see oli kartulipõllul ketis , ja hagijas , kellega käidi linnujahil . </s> <s> Kõvera kaelaga mees oli osav püssilaskja , mets ja jaht olid ainukesed alad , kus ta pea jagas , muidu ei peetud temast lugu . </s> <s> Aga isa tundis teda ilmselt paremini kui mina . </s> </p>
<p> <s> Pliidi all praksusid puuhalud . </s> <s> Naine ütles , et ma tuld valvaksin , ja läks ise õue lehmakelli kuulama . </s> <s> Paotasin tagumise toa ust , isa istus endiselt televiisori ees , nägin teda profiilis : tal oli esiletükkiv lõug ja kõrge otsmik , ta vaatas tähelepanelikult ekraanile . </s> <s> Ma tahtsin küsida , millest ta mõtleb , aga ei julgenud . </s> <s> Kui olin laps , ei võtnud isa mu kasvatamisest üldse osa , vaikis alati , kui ma pahandusi tegin , kuid selle peale vaatamata kartsin ma teda . </s> <s> Tema vaikimises oli midagi enamat kui karistus . </s> <s> Ta andis nagu mõista , et ma pean ise oma süüst aru saama , et ma pean end ise kasvatama , ja ta jättis mulle alati küllaldaselt aega , et ma võiksin oma kuritegudest järeldusi teha . </s> <s> Aga et ma ei osanud mingeid järeldusi teha , seda ta ei mõistnud . </s> <s> Ma ei osanud praegugi neid teha . </s> <s> Oleksin heameelega ta endale appi kutsunud , kuid ma ei osanud ka seda . </s> <s> Ma ei teadnud , kuidas puudutada inimese hinges neid tähtsaid keeli , et sind kuulama hakataks ja lõpuni kuulataks ja siis nõu antaks või kaastunnet avaldataks . </s> <s> Teadsin , isa hinges olid sellised keeled olemas , kuid need olid minust puutumata , olid nii sügaval , et sinna ei pääsenud niisama lihtsalt ligi , selleks pidin ma kui inimene midagi enamat olema . </s> <s> Ma olin oma südamega ikka üksi olnud , minu südant polnud miski mõjutanud , võib-olla polnud ma veel kohtunud inimestega , kes minu südant oleksid võinud vormida . </s> <s> Võib-olla isa ootas , et mu südant miski liigutab ja siis tulen ma tema juurde , kui südamel on juba kindel vorm ja mõtetes selgus . </s> <s> Ma tundusin endale väga tühisena , mulle näis , et olen argpüks , et minust ollakse kavalamad ja minu eest varjatakse elu tõelist olemust . </s> <s> Kuigi viimasel ajal mõtlesin niimoodi vähem : mul oli perekond , mul oli positsioon , mis sest et nigel , ikkagi positsioon , ja mind ei saanud enam kergesti alavääristada . </s> <s> Aga ma olin aru saanud , et mitte kõik inimesed pole sarnased , osa inimesi on eriskummalised ; osa inimesi on eriskummalised just oma vaikimise tõttu ja selle tõttu , et neil on arusaamad , mis lubavad neil vahelesegamatult vaikida . </s> </p>
<p> <s> Sulgesin taas ukse ja siis ütles naine , et kutsuksin isa sööma . </s> <s> Isa lülitas sõnakuulelikult televiisori välja ja tuli kööki , kus laud oli juba kaetud . </s> </p>
<p> <s> Me sõime ja rääkisime tähtsusetutest asjadest . </s> <s> Igaüks kummardus oma taldriku kohale ja nohises omaette . </s> </p>
<p> <s> Pärast läks isa ära . </s> <s> Saatsin teda väravani . </s> <s> Ta pani mulle käe hetkeks õlale ja küsis , kuidas ma elan . </s> <s> Ta ütles , et nagu näha , saan ma naisega ikka endiselt hästi läbi , ja küsis , kas meil peret ei hakka varsti ka tulema . </s> <s> Ja ma ütlesin , et hakkab . </s> <s> See oli kogu me jutt . </s> <s> Isa läks ega vaadanud enam tagasi . </s> </p></div2><div2 type="alaosa"><head> TAAMAL JÄRV </head>
<p> <s> Kella kuue paiku õhtul ronis Mati Teras pööningule ja pistis pea varem valmispandud silmusesse . </s> </p>
<p> <s> Sugulased märkasid Mati puudumist kolme minuti pärast . </s> <s> Teda hakati otsima ja ta leiti . </s> <s> Poonu päästmisel olid aga purjus piduliste käed kobad ja Mati lõtv raske pea kolksatas vastu kivist korstnajalga . </s> <s> Mati otsaesisele kerkis lilla muhk . </s> <s> Teadvusele Mati ei tulnud . </s> </p>
<p> <s> Üks sugulastest istus Žiguli-Luxi ja haige sõidutati jaoskonnaarsti juurde . </s> </p>
<p> <s> Mati oli sugulaste hulgas kõige hädavareslikum . </s> <s> Praegune poomine oli tal juba kolmas enesetapukatse . </s> </p>
<p> <s> Mati Teras töötas pimedate ühingus transporditöölisena . </s> <s> Tal polnud korterit . </s> <s> Ta oli vanapoiss , vaatas kõõrdi ja sooled käisid tal kubemesse . </s> </p>
<p> <s> Kuid sugulaste traditsioonilisele kokkutulekule kutsuti teda ikkagi , sest eks olnud temagi laiavõralise sugupuu oksaraokene . </s> </p>
<p> <s> Autos ärkas Mati üles . </s> <s> Ta katsus kaela , mis oli marraskil , ja muhku otsmikul . </s> </p>
<p> <s> “ Kusti , ” ütles Mati autojuhile , “ mis kuradi päralt te mu maha võtsite ? </s> <s> Eks ole see mu oma asi , mis ma oma eluga teen . </s> <s> Teile ega sulle pole mu elu vajalik . </s> <s> Mis kuradi haletsejaid te mängite ? </s> <s> Eks lasknud mul rippuda . ” </s> </p>
<p> <s> “ Ah sa oled ellu ärganud . </s> <s> Mina aga sõidan arsti juurde , ” reageeris autojuht . </s> </p>
<p> <s> “ Pole vaja sõita . </s> <s> Jäta auto seisu . </s> <s> Lähme välja värske õhu kätte . ” </s> </p>
<p> <s> Kohas , kus nad sõidukist väljusid , oli tolmunud õitsev sirelihekk tee ääres . </s> <s> Taamal järv . </s> </p>
<p> <s> Mati murdis sirelioksa ja hakkas õitest õnne otsima . </s> <s> Varsti leidis ta õnnetu õie . </s> <s> Ja viskas sirelioksa minema . </s> <s> Kusti jälgis teda huviga . </s> </p>
<p> <s> “ Aga arsti juurde võiksime sellegipärast sõita , ta on mu tuttav . ” </s> </p>
<p> <s> “ Kas sa siis tagasi ei tahagi sõita ? ” küsis Mati . </s> </p>
<p> <s> “ Tahan küll . </s> <s> Aga sina arvatavasti ei taha . ” </s> </p>
<p> <s> “ Ei taha jah . </s> <s> Parema meelega istun siin bussi ja sõidan linna . </s> <s> Pea on ka nagu kainem . ” </s> </p>
<p> <s> Kusti otsis taskust viierublalise ja ulatas Matile . </s> </p>
<p> <s> “ Võta . </s> <s> Sõidurahaks . ” </s> </p>
<p> <s> “ Aitäh . </s> <s> Palju sa arstile minu läbivaatamise eest oleksid andnud ? </s> <s> Kah viis rubla . </s> <s> Eelmine kord Einar ja Liisu pakkusid arstile viis rubla , arst ei võtnud vastu . </s> <s> Hiljem kahetsesid , et kümnelist ei pakkunud . </s> <s> Jah , ” ütles Mati , raha peenrahakotti pistes ja veidi naeratades , “ eelmine kord sai arst hirmus vihaseks . </s> <s> Mitte sellepärast et talle raha vähe pakuti , aga sellepärast et mind üldse maha võeti . </s> <s> Ja ma ütlen sulle ka , Kusti , see on minu oma asi : elan ma või mitte . </s> <s> On mul õigus ? ” </s> </p>
<p> <s> “ On . ” </s> </p>
<p> <s> “ Tähendab , sul pole sellest sooja ega külma , kas ma olen üldse olemas või ei ole . </s> <s> On nii ? ” </s> </p>
<p> <s> “ No kuule , Mati … ” </s> </p>
<p> <s> “ On nii , küsin ma . </s> <s> Sul on ju jumala ükstaskõik . </s> <s> Eks ! ” </s> </p>
<p> <s> “ Ausalt öelda … Kuule , lõppude lõpuks oled sa ju mu sugulane . ” </s> </p>
<p> <s> “ Jah . </s> <s> Olen sinu ema onutütre poeg . </s> <s> Aga paljugi kes ma olen . </s> <s> Kui ma su ema onutütre poeg poleks , mis sa siis teeksid … ? </s> <s> Ajaksid minuga siin juttu ? ” </s> </p>
<p> <s> “ Kuule , kuhu sa nii ruttu lähed ? … Pea kinni ! ” </s> </p>
<p> <s> “ Lähen nende puude alla varju . ” </s> </p>
<p> <s> Mati istus kaskede alla hiliste ülaste keskele . </s> </p>
<p> <s> “ Sellepärast ajad minuga juttu , et sugulane oled . </s> <s> Selleks et minuga juttu ajada , pead tingimata minu sugulane või minu ülemus olema . </s> <s> Juhuslikult oled sa mõlemat . ” </s> </p>
<p> <s> “ Kuule , ma ei ole su ülemus . </s> <s> Jäta see jutt , ” rääkis Kusti seistes . </s> <s> Päike paistis talle näkku . “ Alati , kui kokku saame , nimetad mind oma ülemuseks . ” </s> </p>
<p> <s> “ Aga meie ühing ju allub kuidagimoodi sulle . ” </s> </p>
<p> <s> “ Mitte mingit moodi ei allu , saa juba kord aru . ” </s> </p>
<p> <s> “ Hea küll , otseselt ei allugi , aga kaudselt alluvad nii meie asutus kui ka mina ise sulle . </s> <s> Tead ju , elus on ikka nii : asutused alluvad üksteisele ja inimesed alluvad teineteisele . </s> <s> Teisiti see olla ei saakski . </s> <s> Muidu variseksid riigid kokku . ” </s> </p>
<p> <s> “ No näed nüüd ! ” </s> </p>
<p> <s> “ Ja kogu inimkonna olemasolu kaotaks oma sügavama mõtte , kui minusuguseid ei oleks ! ” </s> </p>
<p> <s> “ Tead mis , mulle su ideestik ei meeldi ! </s> <s> Tule istu autosse ! ” ütles Kusti , astudes ähvardavalt Mati poole . </s> </p>
<p> <s> Mati taganes hirmunult tagumikul . </s> </p>
<p> <s> “ Ei , ma ei tule . </s> <s> Ma ei tule kuhugi . </s> <s> Mul on siingi hea . </s> <s> Sa ei tea , kui hea ! ” </s> </p>
<p> <s> “ Jää siis pealegi . </s> <s> Teistele ütlen , et sõitsid bussiga linna . ” </s> </p>
<p> <s> “ Ütle . ” </s> </p>
<p> <s> Kusti eemaldus . </s> </p>
<p> <s> Mati laskus ülaste keskele selili . </s> <s> Ta vahtis taevasse , kus rändasid harvad pilved . </s> <s> Metsast kostis linnulaulu , järvelt kalade sulpsatusi . </s> <s> Mati vahtis pilvi ja talle tuli meelde luuletus , mille ta oli loonud kord ammu-ammu , kui kolas linnas ja jalgsi keskusest äärelinna surnuaiale jõudis . </s> <s> Siis oli talle nii imelikuna tundunud , et </s> </p><lg type="free"><l> pilved lahkuvad taevast </l><l> ja jätavad hüvasti </l><l> linnaga </l><l> ja kunagi enam ei naase </l><l> siia , </l><l> kus </l><l> lõid kirikute kellad täna </l><l> ja oli pühapäev </l><l> ja inimesed jalutasid </l><l> üksinda tänavail , </l><l> ja kellegagi ei rääkinud , </l><l> jalutasid vaid </l><l> ja vahtisid üksteisele </l><l> otsa nii , </l><l> kuidas vahitakse riste </l><l> surnuaial , kui kõnni- </l><l> takse haudade vahel , </l><l> otsides omaste matmise-paika . </l></lg>
<p> <s> Bussisõit linna Matit praegu ei huvitanudki . </s> <s> Tal valutas pea , valutas kael . </s> <s> Mati oli nüüd valmis sülitama kõige peale , mis ennist ta hinge oli ahistanud , olemise vastikuks teinud . </s> <s> Praegu , kui ta istuks sealsamas laua taga , vaba ja põlgav , mitte arg ja häbenev , virutaks ta laua koos kokteilide ja sültidega ümber – ei midagi muud ! </s> <s> Ja lahkuks bravuurselt , hoides ja säilitades seejuures oma elu , oma uhkuse . </s> <s> Naljakas vaid , miks ei kiitnud Kusti Matile , kui kena on elu ja kuis elada tasub , nagu seda varem igaüks paljusõnaliselt , lobisevalt oli teinud . </s> <s> Miks ei selgitanud Kusti temale elumõtet ? </s> <s> Miks ? </s> <s> Ja milles oli elumõte ? </s> <s> Igaühel oli oma elumõte . </s> <s> Mati teadis : tema väärtus ei tõuse kellegi silmis , kui ta oma elu mõtte puudumist jutlustaks . </s> <s> Nii tark oli ta vähemalt . </s> <s> Sest küllap elavad paljud inimesed , vigasemad ja viletsamad kui tema , Mati , kindla põhimõtte järgi : elama lihtsalt peab ja kõik ! </s> <s> Tuleb lihtsalt elada , töötada , toituda , lõbutseda kui võimalik , nutta kui vaja , riietuda , kõnelda , sõnelda … Mati uinus . </s> </p>
<p> <s> Ta ärkas karjetest teisel pool järve . </s> <s> Vastaskalda juures karjus keegi uppuja appi . </s> <s> See oli hästi kaugel . </s> <s> Ometi kargas Mati püsti . </s> <s> Kuid tundis pead ringi käivat . </s> <s> Ta oli sunnitud istuma . </s> </p>
<p> <s> “ Appi ! </s> <s> Appi ! </s> <s> Aidake ! ” kajas ta kõrvus . </s> </p>
<p> <s> “ Appi ! </s> <s> Appi ! ” hakkas ta ka ise karjuma . </s> </p>
<p> <s> Tema appihüüded summutasid täielikult vastaskaldalt kostva traagilise hääle . </s> </p></div2><div2 type="alaosa"><head> ELU </head>
<p> <s> Ma olen olemas . </s> <s> Aga ma ei hüppa suurest rõõmust kellelegi kaela teatama , et ma olen olemas . </s> <s> Ja ma ei näe teisigi inimesi kelkimas selle tõsiasjaga , et nad on olemas . </s> </p>
<p> <s> Pigem on see kahetsusväärne tõik . </s> </p>
<p> <s> Mul on väikene tuba katusekambris . </s> <s> Eesriide taga nišis on mu kräsus linadega ja õhukese tekiga voodi . </s> <s> Varem kuulus see maja ühele kaupmehele , kel oli palju raha . </s> <s> Ta oli vist isegi miljonär . </s> <s> Ja ta igavles . </s> <s> Ta lasi maja valmis ehitada ja elas selles kaua aega ihuüksi . </s> <s> Väga kaua aega . </s> <s> Viimaks lõpetas ta elu enesetapuga . </s> </p>
<p> <s> Kui palju kordi olen minagi alla trepikeerme haigutavasse sügavikku vahtinud . </s> <s> Aga mul pole julgust end üle käsipuude kukutada . </s> <s> Kuigi põhjusi oleks . </s> <s> Mul hakkab kahju endast . </s> </p>
<p> <s> Ma armastan elu ja elukoomikat . </s> <s> Mulle tundub , et elu on ikka veel ees . </s> </p>
<p> <s> Mulle tundub , et mu unistused kord ikka täituvad . </s> </p>
<p> <s> Aga kui on pühad , siis maja tühjeneb . </s> <s> Elanikud sõidavad suvilatesse . </s> <s> Paraaduks all ei kolksu . </s> <s> Lift ei liigu . </s> <s> Mul avaneb nii palju võimalusi . </s> <s> Olen üksi . </s> <s> Ma võiksin kujutleda end miljonärina , keda närivad mured . </s> <s> Ma võib-olla vannitaksin naisi šampuses . </s> <s> Aga ma poleks õnnelik . </s> <s> Ma võib-olla sõidaksin luksusjahil ümbermaailmareisile . </s> <s> Aga mul hakkaks juba algsadama kail igav – ning ma ei sõidaks kuhugi . </s> <s> Ma jätaksin äriasjad laokile . </s> <s> Ma hülgaksin sõbrad , perekonna , keda ma armastan . </s> <s> Ma nutaksin . </s> <s> Meenutaksin lapsepõlve , kuidas ma peksa sain , kui pirne varastasin , kuidas mulle tuubiti prantsuse keelt pähe . </s> <s> Ma võiksin kujutada end heana … kuid pettununa , väsinuna , tüdinuna , hüljatuna . </s> <s> Aga ma ei kujuta end sellisena . </s> <s> Mina olen hoopis midagi muud . </s> </p>
<p> <s> Mul on sõbrad , kes mul külas käivad , ja ma joon nendega viina . </s> <s> Elektripliidil praen mina sealiha . </s> <s> Mina uurin india filosoofiat ja juutide ajalugu – kuigi teadmised neis valdkondades mind kuhugi välja ei vii ja mind elus millegagi ei aita . </s> <s> Ma olen hoopis teistsugune . </s> </p>
<p> <s> Ma loodan , et midagi juhtub – võib-olla leiab mingi sündmus varsti aset . </s> </p>
<p> <s> Sest ei või olla , et igavesti jääb nii nagu praegu . </s> </p>
<p> <s> Elu peab muutuma paremaks . </s> <s> Inimesed , kes tahavad ära siit maailmast , kes kannatavad , riidlevad , peavad lõpuks rahunema . </s> <s> Neisse peab tulvama tänutunnet elu , saatuse vastu . </s> <s> Nad peavad hakkama armastama üksteist . </s> <s> Peavad andestama üksteisele vastastikused patud . </s> </p></div2><div2 type="alaosa"><head> KUU </head>
<p> <s> Klaral ja Siegfriedil oli puhkus . </s> <s> Aga nad ei sõitnud kuhugi , sest oma toas oli vaja remonti teha . </s> </p>
<p> <s> Ema toas oli remont juba tehtud . </s> <s> Isa oli möödunud aastal veel elus ja tegi seal remondi ära . </s> <s> Klara ja Siegfried värvisid lae , panid uue põrandakatte , kleepisid uue tapeedi . </s> <s> Viimasena , õhtu eel , värvisid nad aknaraamid . </s> <s> Aknad jäidki kogu ööks lahti . </s> </p>
<p> <s> Klara ja Siegfried elasid neljandal korrusel . </s> <s> Nende aknasse paistis tükike taevastki . </s> <s> Õhtul nad nägid , et kuu oli ilmunud majade katuste kohale . </s> <s> Räbaldunud hõredad pilved ujusid kuu maa poole pööratud näo eest mööda . </s> <s> Kuu vaatas maa peale , ta näis elavana . </s> <s> Kuid tegelikult oli ta surnud . </s> <s> Temast ei olnud kohtumõistjat ega tunnistajat . </s> <s> Teda polnud nagu vajagi . </s> <s> Eriti linnas , kus tänavatel niikuinii põlesid öösiti laternad . </s> </p>
<p> <s> Klarale tuli meelde , et kunagi oli ta armunud ühte kunstnikku . </s> <s> Kunstnik oli lubanud talle maalida ühe maali . </s> <s> Ühe ilusa maali . </s> <s> Kunstnik oli küsinud , mida Klara soovib pildil näha . </s> <s> Klaral polnud enam meeles , mida ta soovis . </s> <s> Tal polnud meeles , mis asi näis talle siis , palju aastaid tagasi , ilusana , ja ta ei mõistnud praegugi , mis asi talle ilus on . </s> <s> Nii ilus , et seda maalil oma toa seinal sooviks vaadelda . </s> <s> Ta arutas , mis asi paistab talle nüüd , mil tal oli väike lõõgastushetk , kaunina . </s> <s> Kujutluses lippasid mööda mitmed kujundid , kuid need tekitasid südames imelikul kombel häbi , mitte vaimustust . </s> <s> Ta teadis : uus tapeet on ilus , remonditud tuba on vahva , merevaigu värvi Žiguli on ilus , kuigi tal seda polnud ; ta teadis , et ilus on tema käekott , mis ripub kojanagis , et ilus on kokkupandav kallilt ostetud vihmavari selles käekotis . </s> <s> Ta teadis : ilusad on kaubamaja vitriinid – hiljuti oli ta neid imetlenud ; ilusad on ehted , mis seal vitriinides vaatamiseks välja pandud , kuid – miski pidi veel ilusam olema , miski pidi olema päris ilus , see kõige kaunim , mis lausa ahhetama võtab ja istukile lükkab . </s> <s> Kuid mis asi see on , ei osanud Klara enda rahustuseks öelda . </s> <s> Aga ometi teadis ta seda kunagi . </s> <s> Kindlasti teadis . </s> </p>
<p> <s> Siegfried lamas selili kušetil , temal polnud peas üldse erilisi mõtteid . </s> <s> Praegu ta filosofeeriski kokkuvõtvalt : kui hea , et mõtteid pole . </s> <s> Ta elas lõpetatud , valmis maailmas . </s> <s> Heakskiidetud maailmas . </s> <s> Talle polnud midagi vaja . </s> <s> Ja ta tundis , et temagi pole kellelegi ega millelegi vajalik . </s> <s> Ta polnud iseeneselegi vajalik . </s> <s> Ta lihtsalt elas . </s> </p>
<p> <s> Tegelikult oli talle vaja kõike , mida inimesele tarvis läheb ; ainult ta oli harjunud piskuga nagu paljud teisedki kodanikud . </s> <s> Ta ei julgenud endale tunnistadagi , mida kõike talle tarvis on . </s> <s> Sest selle saamine ei olenenud tema tahtest . </s> <s> Talle oli vaja suuremat palka , suuremat korterit – nii mõndagi oleks ta võinud sõrmede peal üles lugeda , kui keegi oleks küsinud . </s> <s> Aga keegi ei küsinud ja ta harjus sellega , mis tal oli . </s> <s> Ning tundis sellest isegi naudingut . </s> <s> Kuigi see nauding ei paisunud kunagi rõõmuks . </s> <s> Ta teadis : mida enam ta kitsendab oma huvisid , seda parem , seda rahulikum on tema elamine . </s> <s> Sellepärast kiitis ta kõik olevikulise heaks ning kirus ainult minevikulist ; peaasi et säiliks täis kõht , et säiliks töökoht , et säiliks katus pea kohal , et säiliks perekond . </s> </p>
<p> <s> Järgmisel päeval läks Klara kunstinäitusele . </s> <s> Ta ei võtnud Siegfriedi kaasa , läks üksi . </s> <s> Klara polnud juba aastaid kunstinäitusi külastanud , aga nüüd avati sügisnäitus – ta kuulis seda täiesti juhuslikult televiisorist . </s> </p>
<p> <s> Ta hakkas areldi kõndima mööda kunstinäituse saale . </s> <s> Ta otsis värve , ta otsis imet . </s> <s> Teda ei huvitanud mingisugused temaatilised kompositsioonid , ta janunes ilu järele . </s> <s> Alateadvus juhtis teda . </s> <s> Kuid ta pettus . </s> </p>
<p> <s> Näitusel viibides tuli Klarale millegipärast meelde peaaegu unustatud lapsepõlv . </s> <s> Tulid meelde päikesest lõhnavad küpse nisu põllud , kirjude kassipoegade soojad seljad , kui need trepi kõrval murul mängisid , püherdav hobune rehealuse ees , kui isa sõidust tulles ta lahti rakendas , telefonitraatide undamine kaugusesse lookleval maanteel ja see , kuidas ta kõrva kõvasti vastu telefoniposti surus , et pealt kuulata , millest jutustavad inimesed , kes kuskil telefonidega kõnelevad . </s> </p>
<p> <s> Aga värve , mida Klara kohtas lapsepõlves , näitusel polnud . </s> <s> Ei olnud vana heinalao palkidel kasvavate samblike värvi , ei olnud läikimahõõrutud sillakäsipuude värvi , ei olnud vee värvi , mida sellelt sillalt näha võis , ei olnud vähkide värvi , kes silla all vees kividel koperdasid , ei olnud värelevate kiilitiibade värvi , ei olnud tema pragunenud kinganinade värvi , mis võilillede õietolmuga kaetud , ei olnud … </s> </p>
<p> <s> Klara nägi kunstnikku , kellesse kord armunud oli . </s> <s> See kõndis tema ees . </s> <s> Kunstnikul oli palju saatjaid . </s> <s> Saatjad peatusid mingite maalide juures ja Klaratki tõmbas sinna seletamatu jõuga . </s> <s> Ta vahtis üle inimeste õlgade ja luges raamide külge kinnitatud lipikutelt , et need olid tema , tema endise peigmehe teosed . </s> <s> Klara süda hakkas lööma kiires taktis . </s> <s> Ei , Klara ei kartnud , et kunstnik ta ära tunneb , möödunud oli nii palju aastaid , aga midagi väga tähtsat ja olulist oma elu , oma saatuse jaoks lootis ta küll näha . </s> <s> Mälestused ja jällenägemine erutasid Klarat , veri lõi talle pähe , ning korraga tuhmus naise silmavaade – ta ei näinud hetkeks midagi . </s> <s> Aga siis , kui silmad jälle seletama hakkasid , ei uskunud ja ei usaldanud ta neid kohe . </s> <s> Lõuendeil keerlesid kuubikud , rattad , silindrid , vedrud ja spiraalid , täpid ja punktiirid , ning muud neil ei olnudki . </s> <s> Klara pettus taas . </s> <s> Ta astus mitu sammu tagasi . </s> <s> Ta ei vahtinud enam maale , vaid kunstnikku ennast . </s> <s> Kunstnik vestles daamidega , kes jõnksutasid hooletult oma kitsaste pükstega pingestatud tagumikke ning vehkisid asjatundlikult päikeseprillidega taiduri näo ees . </s> <s> Üks noor daam lõi isegi oma platvormkingaga takti , justkui kuulaks või kuuleks ta kunstniku suust tulnud sõnades muusikat . </s> <s> Juhuslikult jäi Klara pilk peatuma selle daami suurel varbal , mis paistis kinga rihmade vahelt välja – suure varba pikk küüs oli lakitud lillaks ja lakile oli joonistatud imepisike beež lilleõieke . </s> </p>
<p> <s> Kunstnikul oli seljas luitunud sametist pintsak . </s> <s> Kunstnik oli juba vana . </s> <s> Ta kael oli kortsus ja karvane , tema juuksed olid pulstunud ja kammimata . </s> <s> Tal olid jalas lapitud teksapüksid ning viltutallatud kingad . </s> <s> Klara märkas esimest korda , et kunstniku jalad olid kõverad . </s> <s> Tal hakkas kunstnikust kahju . </s> <s> Kunstnik oli Klarale võõraks jäänud , kaugenenud – nagu pidigi olema – ja midagi tuttavlikku peale kehahoiaku , kõnnaku ja žestide polnud temas enam . </s> <s> Klara kahetses , et üldse näitusele oli tulnud . </s> </p>
<p> <s> Ta väljus näitusesaalist ja nagu iseenesest viisid jalad ta kunstikauplusse , mille uks oli siinsamas lähedal . </s> <s> Kunstikaupluses müüdi taieseid , aga siin võis ka niisama uurida ja vaadata , ilma et selle eest maksta oleks tulnud . </s> <s> Klara mõtles näitusel nähtust ja kunstnikust , kes ootamatult tema südame põksuma oli pannud . </s> <s> Ta oli rahul , et kunstniku ja tema vahel enam midagi ühist polnud . </s> <s> Ja kui ta ei mõistnudki kunstniku maale – niisugune võimalus võib ju ka olla – , siis isegi see tõsiasi ei valmistanud talle meelehärmi . </s> <s> Klara kõndis kunstiteoste vahel . </s> <s> Siinne maailm oma asjalikkusega , hindadega ning rahalugemise ja kopikate kõlinaga meeldis talle rohkem kui paraadlik-pidulik näitus , kus ta äsja oli viibinud . </s> <s> Klaral polnud plaanis midagi osta . </s> <s> Kunstiteoste soetamine näis talle tarbetu luksusena . </s> </p>
<p> <s> Klara pidi juba väljuma , kui tema silmad jäid peatuma ühel miniatüüril , mis rippus varjulises nurgas , peaaegu lae all . </s> <s> See oli umbes peopesasuurune mustvalge graafiline leht . </s> <s> Raam selle ümber oli lihtne , pliiatsijämedustest pulkadest tehtud . </s> <s> Klara jäi vahtima . </s> <s> Ta tundis , miski liigutas jälle ta südant . </s> <s> Tal hakkas hea , nagu oleks ta kohtunud millegi kauaoodatu , tuttavlikuga . </s> <s> Ta tundis end järsku noorena , puhtana , elumured kadusid , ta sai nagu iseendaks oma kordumatuses ja puutumatuses ; selles muljes , mis teda tabas ja mõjustas , oli midagi sügavalt varjatut ja isiklikku . </s> <s> Klara oli vapustatud ilust . </s> </p>
<p> <s> Graafilisel lehel oli kujutatud öö . </s> <s> Paistis kuu . </s> <s> Räbaldunud hõredad pilved ujusid kuu maa poole pööratud näo eest mööda . </s> <s> Kuu vaatas maa peale , ta näis elavana . </s> </p>
<p> <s> See oli veidi teistmoodi kui too kuu , mida taevas juba lapsepõlvest saadik nähtud . </s> <s> Sellel graafilisel lehel polnud mingeid haruldasi värve , olid ainult must ja valge , kuid viis , kuidas tundmatu kunstnik oli kujutanud pilvi , ööd , oli imepärane , selles oli salajast sisu ja tagamõtet , oli midagi niisugust , et Klara tundis : ta saab aru kunstniku hingest , mis oli seal sel hetkel , kui kunstnik pilti lõi . </s> <s> Ja kõige selle mõistmiseks polnud Klaral vaja teha mingit vaimset pingutust . </s> <s> Ta peaaegu armus sellesse pildisse . </s> <s> See oli vist tõeline kunst . </s> <s> Klara palus müüjannal ulatada talle see teos . </s> <s> Selle nimi oli “ Üksi ” , see maksis kolmkümmend viis rubla . </s> <s> Klara hoidis miniatüüri hulk aega käes . </s> <s> Miniatüürist õhkus Klara hinge kurbust ja rõõmu , rikkust ja vaesust , ilu ja valu . </s> <s> Aga ka elujõudu . </s> <s> Kusjuures neis virilais tundmusis – kurbuses , vaesuses , valus – oli õilsust . </s> <s> Klara pööras miniatüüri igapidi , vaatas ka tagaküljele ja ostis selle . </s> <s> Peale pildi ostis ta ka mõned värvilised kenad postkaardid , et oleks , mida saata pühadeks sugulastele . </s> <s> Ja läks koju . </s> </p>
<p> <s> Kodus pistis ta postkaardid ja miniatüüri peeglilaua sahtlisse . </s> <s> Toimetades unustas ta näituse ja ostud . </s> </p>
<p> <s> Õhtul lamasid Klara ja Siegfried koos kušetil . </s> <s> Siegfried jäi varsti magama . </s> <s> Ta oli sõnakehv ja ükskõikne , kuid ega see tähendanud , et Klara teda armastanud poleks . </s> <s> Siegfriedil oli raske elu , raske töö ; ta oli samasugune inimene nagu teisedki . </s> <s> Aken oli avatud . </s> <s> Aga õues oli pilves ilm . </s> <s> Sobitas vist vihmale . </s> <s> Kuud ei paistnud . </s> </p>
<p> <s> Klara võttis peeglilaua sahtlist postkaardid , vahtis ja lappas neid igavusest , mõeldes , millist kaarti millisele sugulasele saata . </s> <s> Siis võttis ta sahtlist miniatüüri nimega “ Üksi ” , hoidis seda kahe käega silme ees ja vaatas . </s> <s> Ja nii ta uinuski . </s> <s> Tundega , nagu oleks ta taas lapsepõlve kandunud ja alustab nüüd elu otsast peale … lapsepõlve , kust ta , esimest korda täisikka jõudes , endaga midagi – ei lelu , ei patsipaelagi – kaasa võtta ei osanud , arvates-lootes , et kõik väärtuslik tuleb kusagil eespool . </s> </p></div2><div2 type="alaosa"><head> LEPLIKKUS JA ALISTUMUS </head>
<p> <s> Mees oli kahekümne ühe aastane , naine kahekümne kahe aastane , kümme kuud olid nad abielupaar olnud – nüüd aga arutasid eesseisva abielulahutuse üksikasju , see oli nende meelisteema viimasel ajal. </s> <s> Tipptundidel oli raske tõsist juttu tänaval rääkida – autode müra segab end vahele nagu mõni iseteadev kaasvestleja , kelle otsus peab peale jääma . </s> <s> Ometi püüdsid mees ja naine tänavalgi , jalgsi astudes , oma lahutuseasju ajada . </s> <s> Aga alati , kui nad mingi radikaalse otsuse juurde jõudsid , sõitis mööda kümnetonnine kallur lumekoormaga ja perekonnainimeste jutt jäi pooleli kõige põnevamal kohal . </s> <s> Siis nad karjusid teineteise peale niisama , kumbki midagi kuulmata . </s> <s> Draamateatri ees karjusid nad jälle teineteise peale . </s> <s> Parajasti läks naise isa teatrisse , ka tema ei saanud tütre ja tütremehe kisast aru . </s> <s> Kui kallur eemaldus , siis paar enam ei karjunud . </s> <s> Tütremees vahtis kohkunult teatrisilti , siis äia . </s> <s> Naiseisa võttis noortel sõbralikult õlgade ümbert kinni , ta ise oli ka veel noor . </s> </p>
<p> <s> “ Lähme teatrisse ! ” kutsus ta . </s> </p>
<p> <s> “ Ei taha ! ” vastas tütar ebaviisakalt , vabastades õla isa käe alt . </s> </p>
<p> <s> “ Ei taha ! ” vastas väimees . </s> <s> Aga et mitte päris lollina näida , küsis : “ Mida te täna mängite ? ” </s> </p>
<p> <s> “ ” Hamletit ” , ” ütles äi . </s> </p>
<p> <s> “ Ah soo . </s> <s> Ja sina mängid peaosa . </s> <s> Olla või mitte olla ! ” ütles väimees . </s> </p>
<p> <s> “ Täna on juba kaheksasaja seitsmekümne neljas etendus . ” </s> </p>
<p> <s> “ Isa mängib viisteist aastat Hamletit , ” selgitas tütar . “ Ei , me täna ei tule . ” </s> </p>
<p> <s> Tütar ei tahtnud isaga juttu puhuda , ta tahtis oma mehega ära minna , võib-olla saab veel kuhugi baari sisse , neil oli kokku täpselt kuus rubla raha , mehe palgapäev oli homme . </s> <s> Tema ise ei töötanud kusagil , ta õppis . </s> <s> Õppis maalimist – see ei edenenud tal , teda ei huvitanudki maalimine , teda huvitas muusika . </s> <s> Aga et teda muusika huvitas , see ei huvitanud jälle kedagi . </s> </p>
<p> <s> “ Hea küll , isa ! ” ütles tütar . “ Me lähme nüüd edasi . </s> <s> Sina mine sisse ! ” </s> </p>
<p> <s> Isa otsis suitsu , tahtis tänaval väimehele ka pakkuda , tütargi oleks hea meelega sigaretti tõmmanud . </s> </p>
<p> <s> “ Pole vaja , isa ! ” ütles tütar . </s> </p>
<p> <s> “ Millal meile tulete ? </s> <s> Ma ootan , ” ütles isa , peites suitsupaki mantlitasku . </s> </p>
<p> <s> “ Varsti tulen , ” vastas tütar . </s> </p>
<p> <s> Vastuses oli vihje , et ta tuleb üksi . </s> <s> Meest kaasa ei võta . </s> <s> Tuleb siis , kui juba meheta elab . </s> <s> Isa ei saanud vihjest ilmselt aru . </s> <s> Tema elas üksi . </s> <s> Oli endale maja ehitanud . </s> <s> Tütrele andis kolmkümmend rubla kuus taskuraha . </s> </p>
<p> <s> Nad oleksid võinud kolmekesi veel millestki rääkida , kuid teatri ees oli tänavamüra väga vali : et üksteist kuulda , oli vaja sõnad otse kõrva sisse lausuda . </s> </p>
<p> <s> Naise isa läks teatrisse . </s> </p>
<p> <s> Trepil tuli talle vastu “ Hamleti ” etenduse juht . </s> </p>
<p> <s> “ Ah tere ! </s> <s> Sind ma just otsisingi . </s> <s> Mul on sulle uudis . </s> <s> Ära parem grimeerima hakkagi , täna jääb etendus ära . </s> <s> Jah ! </s> <s> Võeti maha , enam ei mängita . ” </s> </p>
<p> <s> “ Millega siis asendatakse ? ” </s> </p>
<p> <s> “ Homme algavad proovid uue tükiga . </s> <s> Tänapäeva tükk . </s> <s> Tänapäeva inimeste elust . </s> <s> Ideede draama . </s> <s> Massistseenidega . </s> <s> Aga sulle osa ei määratud . </s> <s> Ei määratud . ” </s> </p>
<p> <s> “ Ei määratud . ” Näitleja ei astunud sammugi trepist ülespoole . “ Aga kas mina olen küsimas käinud või ? ” </s> </p>
<p> <s> “ Jah . </s> <s> Noored hakkavad seal mängima . </s> <s> See on optimistlik lugu . </s> <s> Lauludega . </s> <s> Niimoodi on öeldud . ” </s> </p>
<p> <s> Näitleja pööras trepil ümber ja hakkas tuldud teed tagasi minema . </s> <s> Vedru tõmbas näitleja selja taga ukse kolksti kinni . </s> </p>
<p> <s> Näitleja saabus koju kella üheteistkümne ajal , ta oli kaine ja väsinud . </s> <s> Pani kamina küdema , avas konjakipudeli . </s> <s> Jõi , mitte palju , ja uinus diivanil . </s> <s> Kaminasse jäid söed hõõguma . </s> </p>
<p> <s> Näitleja tütar sisenes oma võtmetega isakoju pool tundi pärast südaööd . </s> <s> Raputas enda lumest puhtaks . </s> <s> Nähes isa , ta ei imestanud . </s> <s> Tütar oli veidi purjus . </s> <s> Ta tõstis alustatud konjakipudeli taas kappi . </s> <s> Istus . </s> <s> Käed vajusid jõuetult rippu . </s> <s> Ta oli hingeliselt üles köetud ja läbivintsutatud . </s> <s> Ta ei teadnud isegi , mida tahtis . </s> <s> Ta oli mehe eest ära jooksnud ja ei läinud mehekoju . </s> <s> Ta oleks suitsu teinud , kuid suits ei maitsenud : ta oli õhtu jooksul terve paki ära tõmmanud . </s> </p>
<p> <s> Varsti kobistati ukse taga . </s> <s> Tütar arvas kohe : see on tema mees . </s> <s> Süda täitus meelepahaga , veri lõi noorel naisel pähe . </s> <s> Ta avas . </s> <s> Vastik oli näha mehe täiesti süütut nägu . </s> <s> Naise arvates oleks mees lontrusesarnane pidanud olema . </s> <s> Ta vihkas seda tüüpi . </s> <s> Ebard ! </s> <s> Koletis ! </s> <s> Naisel polnud fakte , kuid ta arvas nii . </s> <s> Ja kui ta nii arvas , siis polnud fakte vajagi . </s> <s> Kuid küllap oligi mees midagi valesti teinud , mida naise hing andestada ei võinud . </s> <s> Enesele aru andmata lõi naine meest põsele . </s> <s> Võrdlemisi kõvasti , sest kostis hele laks . </s> <s> Süütu ilme kadus mehe näolt kohe . </s> </p>
<p> <s> Kui naine nägi mehe silmist pisaraid voolamas , ilma et mees muul viisil kõrvakiilule oleks reageerinud – see oli juba seitsmes nende lühikese abielu kestel – , unustas ta kõik , mis ennist arvanud ja mis talle ehk oli paistnud , ning ta sööstis mehe embusse , haaras tal kaela ümbert kätega kinni ja tiris mehe hoonesse . </s> <s> Mees oli täiesti purjus , seisis vaevalt jalul . </s> </p>
<p> <s> Näitleja ärkas öösel . </s> <s> Tuli põles toas . </s> <s> Ta tundis , et pole majas üksi , keegi peab veel kusagil olema . </s> <s> Ta läks tütre tuppa . </s> <s> Tütre tuba oli külm , seal , voodis , mitme vatiteki all , olid nemad , tütar ja väimees . </s> <s> Magasid . </s> </p>
<p> <s> Hommikul vara kiirustas väimees tööle , näitleja tütrega jäid koju . </s> </p>
<p> <s> Tütar ütles isale : “ Kas tead , meie läheme lahku . ” </s> </p>
<p> <s> “ Miks te siis lahku lähete ? ” </s> </p>
<p> <s> “ Läheme ja kõik . </s> <s> Mis see sinusse puutub ! ” </s> </p>
<p> <s> Samuti ütles tütar , et ta tänasest päevast enam instituuti ei lähe . </s> </p>
<p> <s> Tütar mängis veidi aega klaverit . </s> <s> Ta mängis halvasti , aga hästi mängima õppida ei viitsinud . </s> <s> Siis kuulas ta plaadimuusikat , isa istus siinsamas . </s> <s> Kuid ka muusika kuulamiseks polnud tal täna püsivust . </s> </p>
<p> <s> Tütar läks oma tuppa , igavles ja tabas end lõpuks mõttelt , et ootab meest koju . </s> <s> Ja mida rohkem liikus päev õhtu poole , seda rohkem hakkas naise süda mehe järele igatsema . </s> </p>
<p> <s> Kuid kui õues pimedamaks läks ja meest ikka ei tulnud , riietus ta ja sõitis mehekoju , ilma et oleks isaga sõnagi vahetanud . </s> </p>
<p> <s> Isa istus kamina juures , mantel õlgadel , tumedate raamidega prillid ees , ja luges paksu raamatut , mille vahelt rippus välja järjehoidja . </s> </p>
<p> <s> Möödus kolm nädalat . </s> </p>
<p> <s> Siis läks isa oma tütart vaatama . </s> <s> Tütrel oli parajasti pesupäev . </s> <s> Tütar oli väga rõõmus , et isa tuli , kuid ta ei katkestanud tööd . </s> <s> Küsis vaid vannitoa ukse vahelt : </s> </p>
<p> <s> “ Isa , ja kuidas sul läheb ? ” </s> </p>
<p> <s> “ Läheb ka , ” vastas isa . </s> </p>
<p> <s> Isa ei töötanud enam teatris . </s> <s> Ta oli lõpparve võtnud . </s> <s> Praegu polnud ta kusagil ametis . </s> <s> Ta oli veel kahevahel : kas minna tööstuskooli majandusjuhatajaks või rahvateatrisse näitejuhiks . </s> </p></div2><div2 type="alaosa"><head> MEIEREI ELANIKUD </head>
<p> <s> Meierei korsten enam ei suitse . </s> <s> Varem see pikk tahmane must torn suitses ja suitsuvine oli kaugele näha . </s> </p>
<p> <s> Kolhoos ehitas nüüd meiereist kolm korterit . </s> <s> Kõigis kolmes korteris elavad nüüd inimesed . </s> <s> Alatasa kostab puusaagimise kiiksat-kääksat meiereihoone hoovi pealt . </s> <s> Suur puukuur , mis on jaotatud kolmeks , laotakse talveks küttepuid täis . </s> <s> Keegi pleekinud ürbis vanainimene seisab seljaga tee poole ja saeb hoovis peaaegu iga päev üksipäini lepahalgusid pliidipuudeks . </s> <s> Enne oli meierei ees lasila , nüüd seda enam pole – kuhu see jäänud on ? </s> <s> Lasipuude saatust oleks huvitav teada saada . </s> </p>
<p> <s> Ühtegi last neil meierei praegustel elanikel pole . </s> <s> Isegi kolme korteri peale kokku mitte . </s> <s> Üks laps oli , aga tema , vaeseke , jäi meierei ees ( meierei eest käib ju tee läbi ) möödasõitva auto alla . </s> <s> Autojuht polnud purjus ega midagi . </s> <s> Ja kui oligi purjus – mida see muudaks ? </s> <s> Autojuht pandaks vangi , istuks oma aja ära , tuleks välja , läheks tööle , elaks jälle edasi – võib-olla oleks vaid veidi ettevaatlikum , veidi kurvameelsem ja tõsisem , kuritegu lasub hingel – , kuid likvideeritud meierei praegusi elanikke ei teeks see fakt iialgi õnnelikumaks . </s> </p>
<p> <s> Vahest meierei elanikud mõtlevad : kes võtaks selle koleda pika korstna maha , viiks kolhoos selle vähemalt vanarauakski . </s> <s> Võib-olla kolhoos viibki selle tõepoolest kord vanarauaks – siis ei jää meierei elanikele enam sedagi tähelepanuväärset asja . </s> <s> Mis siis nende kodu orientiiriks , sümboliks saab ? </s> <s> Mis asi siis neid eemalt tervitab ja vaatab , kui nad õhtuti kaugelt töölt tulevad , kes jala , kes jalgrattal ? </s> </p></div2><div2 type="alaosa"><head> LOLL LEONHARD </head>
<p> <s> Kuu aega tagasi , septembri alguses külastas lolli Leonhardi üks naisterahvas . </s> <s> See oli kõigi aegade jooksul esimene naisterahvas , kes Leonhardi külastama tuli . </s> <s> Ta tõi Leonhardile klaaspurgis kreeke kingiks , ja mehele kreegid maitsesid . </s> <s> Kuigi Leonhardi kodus oli ka kreeke . </s> <s> See naisterahvas oli kohaliku raamatukogu juhataja . </s> <s> Ta palus Leonhardi , et mees tuleks talle appi raamatukogu uutesse ruumidesse kolima . </s> <s> Tema kui nõrk olevus ei saavat selle raske tööga hakkama . </s> <s> Kaup klappis . </s> </p>
<p> <s> Siiamaani oli raamatukogu olnud ühes talumajas , kuid sovhoos ostis selle maja omanikult ära , et avada seal kalakasvatuse osakonna kantselei . </s> <s> Maja asus just endiste mõisatiikide vahel , viimased kavatseti üles paisutada ja neisse forellipojad nuuma peale lasta . </s> <s> Raamatukogu tarvis andis sovhoos eemal asuvas põllutööbrigaadi kontoris ühe toa . </s> <s> Pealegi kinnitas sovhoos , et ta toa kasutamise eest üüri ei nõua . </s> <s> Mõlemad majad asusid vanas külas . </s> <s> Sovhoosi juhatus lubas tulevikus raamatukogule uues külas , see tähendab keskuses koha leida , kuid alles tulevikus ! </s> </p>
<p> <s> Leonhardil polnud raamatukogu ümberpaigutamise vastu midagi , tema lugeda ei osanud . </s> </p>
<p> <s> Uue ja vana asukoha vahet oli üks kilomeeter . </s> <s> Raamatukogu juhataja küsis Leonhardilt , et kas Leonhard veab raamatud ja raamatukapi ära hobusega . </s> <s> Leonhard ei osanud hobustega ümber käia ja ütles , et veab käruga . </s> <s> Leonhardil oli kodus tugev käru . </s> <s> Sellega ta sõitiski järgmisel hommikul raamatukogu treppi . </s> </p>
<p> <s> Raamatukogus oli 2986 raamatut , kuigi kakskümmend viis aastat tagasi alustatud inventarinimestiku järgi oli viimase raamatu number 11 211. </s> <s> Kuid 8225 raamatut oli eri aegadel ja eri põhjustel maha kantud : nad olid kas ribadeks loetud või mõnel muul põhjusel fondist kõrvaldatud . </s> <s> Peale raamatute oli tarvis ümber kolida veel üks raamatukapp , kirjutuslaud , kolm tooli , kataloogikarbid ning ajalehed-ajakirjad . </s> <s> Leonhard oli kodunt kaasa võtnud puntra nööri , et koorem kõvasti kinni siduda . </s> </p>
<p> <s> Ja algaski töö . </s> <s> Leonhard ja raamatukogu juhataja ladusid kärule ligi tuhat raamatut ( rohkem korraga ei mahtunud ) ning sidusid siis laadungi kinni . </s> <s> Leonhard haaras käru käepidemed pihku ja hakkas vaarudes minema , raamatukogu juhataja kõndis tema järel , võtnud kaenla alla üht-teist kergemat . </s> <s> See oli võrdlemisi üksluine tegevus nii edasi-tagasi käia , kuid kolme tunniga olid kõik raamatud uude kohta toimetatud . </s> <s> Jäi veel vaid raamatukapp ja kribu-krabu ära vedada . </s> <s> Maja endine perenaine ( tema oli ka kohal ) ahhetas-ohhetas Leonhardi ümber ja soigus , et kas Leonhard on hulluks läinud või … Kuid Leonhardile meeldis iseseisev töö ja ürgse jõu kasutamine õilsatel eesmärkidel , samuti oli raamatukogu juhataja kena naine , kuigi teiste meeste jaoks paistis ta vahest liiga kuiva ja igava olevusena . </s> <s> Maja endine perenaine kutsus Leonhardi muu seas ka oma apartementi vaatama – seda , kust ta alevikku tütre juurde kavatses kolida . </s> <s> Magamistoas ütles ta Leonhardile , et ostku mees kahekümne nelja rubla eest ära ta abieluvoodi . </s> <s> Kuid Leonhard keeldus voodiostust viisakalt ja läks raamatukappi õue tassima . </s> <s> Sealjuures katkestas ta oma selja . </s> </p>
<p> <s> Nimelt oli kapp kohutavalt raske . </s> <s> See oli tehtud paksudest kuuselaudadest , pikkust oli neli ja pool meetrit , kõrgust kaks ja pool meetrit . </s> <s> Ülemine riiuliosa käis küll pealt ära , muidu ei pääsenud kapp uksest väljagi . </s> <s> Ja varem polnud see siia muidu ka sisse pääsenud . </s> <s> Kapp oli isegi kahe mehe jaoks liiga raske , kuid Leonhard , hinnanud olukorda , torkas õla riiulite vahele , ajas jalad harki ning tõstis kapi põrandast lahti . </s> <s> Raamatukogu juhataja avas Leonhardi ees uksed . </s> <s> Leonhard tundis , et pingutab üle jõu , kuid alustatud asja ei saanud pooleli jätta . </s> <s> Kapp rõhus metsikult Leonhardi õlgadele . </s> <s> Oleks siis raamatukogu juhatajagi sel ajal , kui ta ukse kõrval seisis ja Leonhardi käru juurde ootas , võluvalt naeratanud , aga naine oli kas maakolkas tuimaks jäänud või olid tal muud mõtted peas ( peigmeheprobleem lahendada , või oli see aeg juba möödas , mil mehed tema järele jooksid ) , igatahes ta ei naeratanud ja seetõttu tundus kapp veel raskem . </s> </p>
<p> <s> Kärule Leonhard selle ometi kuidagimoodi tõstis . </s> <s> Aga küürutada Leonhard enam ei võinud , miski oli tema sees katkenud , pingutuse ajal oli valuhoog selgrookondist läbi sööstnud ; algul oli see valu mõnuski nagu mõne ununenud tunde taassünd , kuid kohe muutus töötegemine võimatuks . </s> <s> Aga et Leonhard oli higine ning ta lihased soojad , hing trotsi ja energiat täis , siis käru käepidemetest suutis ta ometi kinni haarata . </s> <s> Ja minema läks ta oma käruga ka . </s> <s> Ja kapi viis kohale . </s> <s> Ja viimase reisiga kirjutuslaua ning toolid samuti . </s> <s> Kuid need olid juba kergemad , nende vedu oli justkui lõdvestuseks . </s> <s> Alles siis lubas Leonhard endale puhkust . </s> <s> Küll oleks nüüd hea olnud , kui raamatukogu juhataja oleks Leonhardile kas või paigi teinud , kuid too üksnes tänas Leonhardi ja käis temast mööda kui laojuhataja transporditöölisest , kellele parajasti tööd anda pole . </s> <s> Enam ei pakkunud naisterahvas talle kreeke ka . </s> </p>
<p> <s> Leonhardi mälus vajus see päev unustusse , nagu olid vajunud paljud teisedki päevad . </s> <s> Käru käepidemetest kinni hoides läks ta nukralt koju tagasi ja naeratas tee peal õndsalt . </s> <s> Hiljem masseeris kätega ise oma selga . </s> <s> Kuid sellest oli vähe abi . </s> <s> Leonhardil oli selline tunne , nagu oleks keegi ta noaga pooleks lõiganud . </s> </p>
<p> <s> Nüüd on sellest juba kuu aega möödas , Leonhard aga ei jaksa taldrikutäit suppigi enda ees kätel hoida . </s> <s> Kuid üldiselt oli Leonhard uue enesetundega rahul . </s> </p>
<p> <s> Aga kõik kodused tööd , ka kartulivõtmine , tuli vennal koos oma naisega ära teha . </s> </p>
<p> <s> Leonhard käis küll kartulipõllul ja andis nõu , kuid rohkemaks polnud temast asja . </s> <s> Kõht oli tal ka pidevalt korrast ära . </s> <s> Ühesõnaga , Leonhardist kui tööinimesest polnud enam mingit kasu . </s> <s> Leonhard ei kaevanud , ta naeratas , liikus majas ning maja ümbruses ringi , raamatukogu kolimisest ei teinud üldse juttu , kuid vend oli seda lugu küla pealt juba kuulnud . </s> </p>
<p> <s> Nädal aega tagasi ütles vend Leonhardile : “ Oota , Leonhard , ma tellisin masina , lähed invaliididekodusse , seal on sul vahva elu ja omasuguseid palju , kodus oled sa tülinaks ! ” </s> </p>
<p> <s> Ja loll Leonhard hakkas masinat ootama . </s> <s> Ta käib ikka päeva jooksul mitu korda kuuri taga vaatamas , kuidas autod mööda maanteed vuravad . </s> <s> Ta ootab oma autot , seda , mis ta ära viib , sinna kus omasugused , kuigi Leonhard ei tea , kuidas omasugused võivad välja näha . </s> <s> Ta vahib autodele järele ja naerab kuuldamatult . </s> <s> Tema nägu on hall nagu kuuri sein . </s> </p></div2><div2 type="alaosa"><head> BERTA T. MEES </head>
<p> <s> Berta T. mees lasti sõja lõpul , kui ta oli teel haiglast koju , metsavendade poolt Kramerde metsas maha . </s> </p>
<p> <s> Gustav T. viimast lahingupaika , kus ta ainukeseks relvaks oli juhuslik teivas , teadsid peaaegu kõik , kuid Bertale sellest ei räägitud . </s> <s> Berta oli õrnahingeline inimene , ootav , armastav , truu abikaasa , kes kasvatas kolme last , kahte tütart ning ühte poega , käis küüdis , metsatöödel , viis liha , piima ja villa normiks , kui mees sõdis . </s> </p>
<p> <s> Ilus oli Gustav T. hukkumispaik : ülaste ja nurmenukkudega ülekülvatud metsalagendik lehtemineva kasesalu keskel . </s> <s> Linnud laulsid juba põõsastes , ojakesed vulisesid . </s> </p>
<p> <s> Metsavennad viisid kaasa ka Gustav T. laiba , läbilastud südamega elutu inimkeha , ning põletasid selle lõkketules “ viinavabriku ” lähedal . </s> </p>
<p> <s> Bertale ei julgenud keegi niisugusest koledast asjast rääkida . </s> <s> Seda enam , et mõnelgi külainimesel oli sõpru või omakseid metsavendade hulgas ning mõnigi neist ütles salajas : “ Paras ! </s> <s> Õigesti tehti , et tapeti ! ” </s> </p>
<p> <s> Berta kasvatas lapsed suureks . </s> <s> Tüdrukud olid tal tublid , aga poeg huligaanitses . </s> <s> Berta oskas hästi süüa teha . </s> <s> Eriti õnnestusid tal piimakissell ja riisivorm rosinatega , mida ta oli valmis serveerima kõigile küllatulnuile . </s> </p>
<p> <s> T. maja õues kasvas suur niinepuu , mis laotas oma tihedad oksad maja katuse kohale . </s> <s> Majas oli alati jahe ning pime . </s> <s> Berta köögilaual polnud vakstut , sööjate küünarnukid hõõrusid laua läikima . </s> </p>
<p> <s> Berta jutustas heal meelel kõigile külalistele oma mehest , kes tuleb varsti koju perekonna juurde . </s> </p>
<p> <s> Sest nii ta arvas ning uskus ise ja niisugune usk aitas tal elada ja vastu pidada . </s> </p>
<p> <s> Igaühele , kes õueväravast sisse astus ja teda vaatamas käis , andis Berta korvitäie õunu kaasa . </s> </p>
<p> <s> Kui aga aastad läksid , muutus Berta imelikumaks . </s> <s> Külarahvas pani seda üha tähele . </s> <s> Näis , nagu ei usuks ta enam isegi , et mees võiks tagasi tulla . </s> <s> Tütred olid suured , lahkusid kodust , aga väimehed ei austanud ega armastanud oma ämma , vihkasid teda , ei tahtnud vaatamaski käia . </s> <s> Poeg lõpetas kuue aastaga ainult kaks klassi , jõi viina ja kraakles . </s> <s> Igasugune mälestus isast ja mehest hakkas poja tegude valgusel kustuma . </s> </p>
<p> <s> Berta hakkas elama enesessetõmbunult , ei käinud enam isegi peenra- ega heinamaal , müüs lehma , ei tellinud enam ajalehti . </s> <s> Lasi köögi kõrval oleva tühja toa halgusid täis tassida ja ei läinud üle õue puukuurigi . </s> <s> Valimas ka enam ei käinud , talle toodi valimiskast koju . </s> <s> Berta istus toas ja kudus sukki , sokikesi ja labakindaid lastele ja lastelastele . </s> <s> Kuid need ei tulnud teda vaatama . </s> </p>
<p> <s> Berta poeg laskis enda varsti jahipüssist maha . </s> <s> Miks ? </s> <s> Eks laskja ise teadis . </s> </p>
<p> <s> Varem külarahvas jaatas ja noogutas , kui Berta jutustas mehe peatsest saabumisest ; nüüd külarahvas enam ei jaatanud ega noogutanud . </s> </p>
<p> <s> Ja viimaks lakkas Berta rääkimastki . </s> </p>
<p> <s> Nüüd oli juba hilja jutustada talle sellest kasesalust Kramerde metsas , kus Gustavi surm võis iluski olla . </s> <s> Sest pea kohal laius kodutaevas , pea all hingas kodumuld . </s> </p></div2><div2 type="alaosa"><head> TAKSO </head>
<p> <s> Otto oli sõitnud maalt linna , et arutada oma endise naisega laste täiskasvanuks saamise puhul tekkinud probleeme . </s> <s> Probleemid olid seotud rahaga . </s> <s> Otti ise polnud enam abiellunud , töötas metsaülemana . </s> <s> Külmal talveõhtul seisis ta naisega , kel oli linnas uus pere ja kelle juures lapsed elasid , bussipeatuses ning ootas autobussi , et sõita raudteejaama ja istuda seal külma töölisrongi , mis viiks Otto kodumaile . </s> <s> Otto tukuks siis kõval pingil või viskaks enese pingile päris pikali , magaks oma teivasjaamani . </s> <s> Tema keres andsid end tunda kolmsada grammi konjakit ja magamata öö . </s> <s> Magamata sellepärast , et eelseisev kohtumine erutas mehe meeli ning tõi mälust esile mälestusi . </s> </p>
<p> <s> Autobussi ei tulnud . </s> <s> Naine sundis meest endale tuulevarjuks seisma . </s> <s> Varsti sõidab naine tagasi oma korterisse , sooja keskküttega majja , mille eesuks ööseks suletakse , et vargad ning röövlid sisse ei pääseks , ja tema elul pole viga midagi . </s> <s> Otto lubas alimente edasi maksta , sest lastel seisavad ees õpingud ja on muidki väljaminekuid . </s> </p>
<p> <s> “ Mis kell su rong läheb ? ” küsis naine . </s> </p>
<p> <s> “ Rong läheb üheksa null-null , ” vastas Otto . </s> </p>
<p> <s> “ Kell on kahekümne minuti pärast üheksa , ” ehmus naine . “ Bussiga sa enam ei jõuagi , issand ! ” </s> </p>
<p> <s> “ Mis siis teha ? ” küsis Otto . </s> </p>
<p> <s> “ Mis siis teha ! ” kordas naine . </s> </p>
<p> <s> “ Eks ma jaamas maga . </s> <s> Hommikul kell kuus viisteist läheb jälle rong , ” seletas Otto . </s> </p>
<p> <s> “ Ei , nii see asi ei lähe ! ” elavnes naine . “ Vaja taksot ! ” </s> </p>
<p> <s> Sel hetkel Otto veel ei teadnud , et mõnekümne sekundi pärast on ta juba oma naisest kaugel ja naine ei tulegi teda rongile saatma . </s> <s> Ta mõtles , et naine tuleb , nad jutlevad ja naine räägib veel lastest , keda Otto ammu näinud pole . </s> <s> Ja et jutuajamine kulgeb sõbralikus õhkkonnas , nii nagu päeval . </s> <s> Inimväärikust riivamata . </s> </p>
<p> <s> Otto õppis vallalisepõlves tundma teisigi naisi , kuid esimene , seaduslik naine , just tänase päeva muljete põhjal , näis talle parimana , mõistlikumana . </s> </p>
<p> <s> Nüüd ta tormas , käed laiali , sõiduteele . </s> <s> Eemalt lähenes takso . </s> <s> Roheline silm küll ei põlenud , taksos istusid reisijad , kuid naise uljus ja kartmatus pidid mõjuma juhile , kes niigi oli sunnitud pidurdama , et naist mitte alla ajada . </s> <s> Ja takso pidurdas järsult . </s> <s> Auto tagumine ots tegi libedatel lumistel sillutuskividel vinka-vänka . </s> </p>
<p> <s> “ Otto ! </s> <s> Tule nüüd siia ! ” hüüdis naine sõiduteelt . </s> </p>
<p> <s> Ähmi täis Otto haaras reisikoti ja jooksis liugu lastes takso poole . </s> <s> Otto polnud oma naist veel sellisena näinud , sellise eneseohverdajana , julgena . </s> <s> Niisuguseid iseloomujooni polnud Otto naises varem märganud , siis kui nad veel metskonnas elasid . </s> <s> Linnas oli naine muutunud . </s> <s> Siin ta oli õppinud selgeks mingid erilised seadused ja õigused . </s> <s> Otto poleks ilmaski sedaviisi eluga riskinud , et jookseb sõiduteele . </s> <s> Ta oleks kartnud ka miilitsat . </s> <s> Ta oli üldse rahulik mees , tegi kõike läbimõeldult , tasakaalukalt . </s> </p>
<p> <s> Naine lükkas ta tagaistmele tundmatute isikute kõrvale , kelle nägusid pimedas ei seletanud . </s> <s> Ottol olnud vaja siin suud paotadagi , naine oli juba andnud konkreetsed käsklused – miks ja kuhu – ning reisigi ette kinni maksnud . </s> </p>
<p> <s> Kiirustades , justkui kogemata suudlesid nad teineteist hüvastijätuks ja takso tormas raudteejaama poole . </s> <s> Naise jaoks oleks taksos ruumi olnud , ees oli üks koht vaba , kuid naine kaasa ei tulnud ja mehel polnud mahti selle peale mõeldagi . </s> <s> Ootamatu suudlus üllatas meest . </s> <s> Naise huuled olid magusad , paljutõotavad , neis oli saladus . </s> <s> Taoliste suudluste pärast Otto sellele naisele abieluettepaneku teinud oligi . </s> <s> Kuid see oli ammu , kakskümmend aastat tagasi . </s> </p></div2><div2 type="alaosa"><head> ÜLEKUULAMINE </head>
<p> <s> Metsalagendikul istus vana mees . </s> <s> Ta ei jaksanud enam püsti tõusta , et ära minna . </s> <s> Mees võis ära minna vaid allapoole . </s> <s> Ta võis minna vaid maasse , et saada seal mullaks . </s> <s> Ta ei oodanud abi ega äraviijat . </s> <s> Ei arsti , ei omakseid . </s> <s> Tal polnud kedagi . </s> <s> Polnud tal last ega naist . </s> <s> Ei vendi , ei õdesid . </s> <s> Ta oli üksi . </s> <s> Ta polnud sugu jätkanud . </s> </p>
<p> <s> Marjuliste perekond , kes läbi sookailude ja sinikate tuli , et noorte mändide alt varajasi , poolest saadik punaseid pohli noppida , märkas vana meest . </s> <s> Nende koer , dogi , oli esimene , kes taati nuusutas . </s> </p>
<p> <s> Pohli polnud eriti palju . </s> <s> Mees , perekonnapea , ütles kohe : </s> </p>
<p> <s> “ Siit saab vaevalt ämbri täis . ” </s> </p>
<p> <s> Mehe naine oli umbes viiendat-kuuendat kuud rase , raske oli tal marjade järele kummarduda . </s> </p>
<p> <s> Kümneaastane poeg tundis taadi vastu kõige elavamat huvi . </s> <s> Ta soovis taadi juurde minna . </s> </p>
<p> <s> “ Ära mine , võib-olla on hull ! ” hoiatas ema . </s> </p>
<p> <s> “ Jah , mine tea , kust on lahti lastud , ” ütles isa . </s> </p>
<p> <s> “ Kui ta oleks ohtlik , siis Jack hammustaks teda , ” vastas poeg . “ Aga , Jack , vaata , jäi hoopis vanamehe juurde lamama . </s> <s> Tule ära , Jack ! ” </s> </p>
<p> <s> Kuid koer pani pea käppadele ja jäi taadi lähedale rohule , sulges silmadki . </s> </p>
<p> <s> Poisil kästi liitrine klaaspurk marju täis korjata . </s> </p>
<p> <s> Taat istus endiselt . </s> <s> Kui poiss viimaks tarviliku mõõdu marju isa ämbrisse valas , lubati tal vanameest lähemalt kaema minna . </s> <s> Rohkem küll sellepärast , et Jack ära tuua . </s> </p>
<p> <s> Poiss lähenes taadile . </s> <s> Selline vägev halli habemega vanamees huvitas teda väga . </s> <s> Ta laskus taadi vastas mõne meetri kaugusel põlvedele ja küsis : </s> </p>
<p> <s> “ Vanaisake , mis te siin teete ? ” </s> </p>
<p> <s> “ Vaatan , ” vastas taat poole minuti möödudes , altkulmu poissi põrnitsedes . </s> </p>
<p> <s> “ Mis sa näed ? ” </s> </p>
<p> <s> “ Enam ei näe ma midagi . ” </s> </p>
<p> <s> “ Midagi ? </s> <s> Kas oled pime ? ” </s> </p>
<p> <s> “ Enne ma nägin palju , aga enam ei näe midagi . </s> <s> Näen vaid sügist . ” </s> </p>
<p> <s> “ Tule ära , Roald ! ” hõikas ema . </s> </p>
<p> <s> “ Ta ei ole hull ! ” karjus poiss . “ Aga praegu ei ole ju sügis , ” pöördus ta vana mehe poole . </s> </p>
<p> <s> “ Sügis tuleb . </s> <s> Varsti tuleb . </s> <s> Viljad saavad küpseks , kukuvad puult . </s> <s> Ja lehed kukuvad puult . </s> <s> Ja kõdunevad . </s> <s> Ja vihma hakkab sadama . ” </s> </p>
<p> <s> “ Kuid praegu paistab ju päike ja õitsevad lilled . </s> <s> On suvi ! ” protesteeris poiss imestunult . </s> </p>
<p> <s> “ Suvi lõpeb üsna ruttu . </s> <s> Tuleb sügis , siis talv . </s> <s> Maa kattub lumega . </s> <s> Ja rahu saabub maa ja metsa peale . ” </s> </p>
<p> <s> “ Praegu on augustikuu ! ” </s> </p>
<p> <s> Muud ei osanud poiss lausudagi . </s> <s> Ta ei saanud millestki aru . </s> </p>
<p> <s> Vanemad hõikasid Roaldit ja Jacki . </s> <s> Kumbki ei liigutanud end. Vanemad jätkasid marjade korjamist . </s> </p>
<p> <s> “ Kus sa , vanaisake , elad ? ” küsis poiss . </s> </p>
<p> <s> Taat ei vastanud . </s> <s> Kas ta kuuliski ? </s> </p>
<p> <s> “ Aga meie elame linnas , ” ütles poiss . “ Meil on koer Jack . </s> <s> See on hästi vana koer . </s> <s> Isa ütleb , et varsti hakkab Jack surema . </s> <s> Siis ma tahan Jacki maha matta . </s> <s> Isa juba lubaski , et kui meie Jack ära sureb , siis paneme ta koti sisse ja koti paneme auto pagasiruumi ning sõidame linnast välja ning seal matame ta põllul maha . </s> <s> Mul oleks hästi kahju , kui Jack ära sureks , sest Jack on hästi hea koer , ja ta on hästi tark koer . </s> <s> Jack on mu sõber . ” </s> </p>
<p> <s> Seda kõike taat kuulis . </s> <s> Aga ta tundis meeltega tõepoolest sügist . </s> <s> Ja talve , mis tulemas ja mis jääb igavesest ajast igaveseks . </s> <s> Talve , mis enam kunagi kevadeks ei muutu . </s> </p>
<p> <s> Poiss jätkas : </s> </p>
<p> <s> “ Kui Jack ära sureb , siis me võtame endale uue koera . </s> <s> Isa lubas . </s> <s> Ainult ta ütles , et me ei võta endale nüüd mitte dogi , vaid terjeri . </s> <s> Niisuguse , kellel on kõrvad narmastes ja silmad pungis . </s> <s> Kuid mina endale niisugust koera ei taha , mina tahan endale koera , kes oleks ka dogi , Jacki moodi dogi … ” </s> </p>
<p> <s> Poisi isa ja ema korjasid nobedasti metsalagendiku ääred marjadest tühjaks . </s> <s> Nad saidki ämbri peaaegu täis . </s> <s> Ja polnud mõtet meelt heita . </s> </p>
<p> <s> “ Aga , vanaisake , mis su nimi on ? ” küsis Roald . </s> </p>
<p> <s> Taat ei tahtnud rääkida . </s> <s> Või oli ta kõige tähtsama juba endast välja rääkinud . </s> </p>
<p> <s> Aga peagi kuulis taat palju jämedamat häält , kui oli seda poisi oma . </s> <s> See hääl tuli poisi selja tagant , kõrgemalt , ning taat pidi üles vaatama , kes seal küsib . </s> <s> Kuid ei vaadanud . </s> <s> See hääl oli nõudlikum , kenakesti nõudlikum . </s> <s> See oli poisi isa , tema sõnad : “ Mis teie nimi on ? ” </s> </p>
<p> <s> Poisi ema istus kuival mättal lagendiku ääres . </s> </p>
<p> <s> Taat oleks võinud ütelda , mis ta nimi . </s> <s> Seda polnud ta unustanud , seda oli elus tihti tarvis läinud – Urtkivi Vambola oli tema nimi . </s> </p>
<p> <s> Kuid enam polnud talle enesele see nimi tarvilik ja sellepärast ei pidanud ka teised seda teada saama . </s> </p>
<p> <s> “ Ah see on üks vana tola ! ” ütles isa poisi selja taga tasakesi . “ Lähme nüüd minema ! ” </s> </p>
<p> <s> Vanamees kuulis , mida poisi isa ütles . </s> </p>
<p> <s> Poiss tahtnuks vanamehele endast midagi mälestuseks jätta , kuid tal polnud midagi kaasas . </s> <s> Ainult üks märk oli pluusi küljes . </s> <s> Selle haakis poiss pluusi küljest lahti ja heitis taadi ette , kui isa selja keeras . </s> <s> Sellel märgil oli kujutatud kindlusetorni helesinise taeva taustal . </s> </p>
<p> <s> Vastu tahtmist kerkis Jack maast lahti . </s> <s> Ringutas , haigutas , nuusutas veel korra vanameest , liputas saba . </s> </p>
<p> <s> “ Mis mees see oli ? ” küsis ema . </s> </p>
<p> <s> “ See mees ütles , et praegu on sügis , aga varsti tuleb talv , ” vastas Roald õhinal . </s> </p>
<p> <s> “ Tal oli õigus : varsti pead kooli minema , ” vastas ema . </s> </p>
<p> <s> “ Kooli . </s> <s> Kooli ei taha ma üldse minna , ” ägestus poiss . </s> </p>
<p> <s> “ Ah see oli üks vana tola ! ” ütles isa rahulikult , kokkuvõtvalt , otsides teed läbi sookailude ja sinikavarte laiale maanteele , kus seisis isiklik auto . </s> </p>
<p> <s> Tagasiteel autos hakkas dogi Jack millegipärast uluma . </s> <s> Dogi istus tagaistmel Roaldi kõrval . </s> <s> Isa vaatas üle õla dogi poole , ema ka . </s> </p>
<p> <s> “ Huvitav , mida see peaks tähendama , ” ütles ema . </s> </p>
<p> <s> Dogi ulus ennastunustavalt , ei reageerinud Roaldi paitamiselegi . </s> </p>
<p> <s> Poissi valdas nutuhimu . </s> <s> Aga ta sai silma tükkivatest pisaratest jagu . </s> </p></div2><div2 type="alaosa"><head> ALEVIS </head>
<p> <s> Ükskord hakkas Viivika juures käima üks poiss , kes mängis hästi klaverit . </s> <s> Viivika juures mängis ta ka . </s> <s> Ega ta muud teinudki , kui mängis . </s> <s> Kas oli nende , see tähendab poisi ja Viivika vahel ka mingi armastus , seda on raske öelda . </s> </p>
<p> <s> Poiss elas alevi teises servas jõe kaldal vanas majakeses , mille akendel kasvasid pelargoonid . </s> <s> Tal oli seal tädi . </s> <s> Hiljem , kui poiss järsku ära kadus , käis Viivika tihti seda maja vaatamas . </s> <s> Ja ega poiss olnudki kohalik . </s> <s> Maja muutus aja jooksul üha tumedamaks , seisis värvimata , ja peagi ehitati selle maja ja kõnnitee vahele mitmekorruseline hoone , nii et Viivika ei näinudki mööda jalutades enam poisi endist elupaika . </s> <s> Kuid mis poiss ta oligi – kaheksateistkümneaastane nende tutvumise hetkel . </s> </p>
<p> <s> Läks palju aastaid mööda , kui Viivika seda poissi taas kohtas . </s> <s> See sündis alevi peatänaval . </s> <s> Noormees ise peatas ta . </s> <s> Viivika poleks seda teinud . </s> </p>
<p> <s> “ Viivika , tere . </s> <s> Kas sa mind mäletad ? ” küsis poiss . </s> </p>
<p> <s> “ Mis siis ? ” vastas Viivika . </s> </p>
<p> <s> “ Egas midagi , ” vastas poiss . </s> </p>
<p> <s> “ Mäletan küll , ” ütles Viivika . “ Olen nüüd abielus . ” </s> </p>
<p> <s> “ Mis asja ! ? ” </s> </p>
<p> <s> “ Olen mehel . ” </s> </p>
<p> <s> “ Ah soo ! ” </s> </p>
<p> <s> “ Ja-jaa . ” </s> </p>
<p> <s> “ See on ju väga tore . ” </s> </p>
<p> <s> “ Arvad ? ” </s> </p>
<p> <s> “ Muidugi . ” </s> </p>
<p> <s> “ Kus sa siis vahepeal olid ? ” küsis Viivika . </s> </p>
<p> <s> “ Ah igal pool . ” </s> </p>
<p> <s> “ Mis sa jälle siia tulid ? ” </s> </p>
<p> <s> “ Tädi suri ära . </s> <s> Pärandas maja mulle . ” </s> </p>
<p> <s> “ Kas jääd nüüd siia elama ? ” küsis Viivika . </s> </p>
<p> <s> “ Jaa . </s> <s> Lähen tehasesse tööle . ” </s> </p>
<p> <s> “ Egas midagi , ” ütles Viivika . “ Mina olen mehel . ” </s> </p>
<p> <s> “ Jah , nii see on , ” vastas noormees . </s> </p>
<p> <s> Ja kumbki läks oma teed . </s> </p>
<p> <s> Umbes kuu aja pärast kohtusid nad jälle . </s> <s> Ilm oli vilu , vastu hommikut oli sadanud rahetki . </s> </p>
<p> <s> “ Noh ? ” küsis Viivika . “ Kas käisid tehases … ? ” </s> </p>
<p> <s> “ Ei , ” vastas noormees . “ Müüsin maja maha . ” </s> </p>
<p> <s> “ Palju said ? ” </s> </p>
<p> <s> “ Tuhat rubla . </s> <s> See oli vana maja . ” </s> </p>
<p> <s> “ Mina olen abielus , ” ütles Viivika . </s> </p>
<p> <s> “ Mis sa seda kogu aeg korrutad ! ” </s> </p>
<p> <s> “ Ma ei ole enam vaba . ” </s> </p>
<p> <s> “ Oh issand ! ” ütles noormees . </s> </p>
<p> <s> “ Kas sõidad ära ? ” küsis Viivika . </s> </p>
<p> <s> “ Jah . </s> <s> Täna . ” </s> </p>
<p> <s> “ Ma tahaksin seda maja kord vaadata . ” </s> </p>
<p> <s> “ Lähme . </s> <s> Võtmed on veel minu käes , uus omanik pole veel sisse kolinud . ” </s> </p>
<p> <s> Kui nad majas juba sees olid , küsis noormees : </s> </p>
<p> <s> “ Kas see maja meeldib sulle ? ” </s> </p>
<p> <s> “ Ei meeldi . ” </s> </p>
<p> <s> Maja ei meeldinud Viivikale tõesti . </s> <s> Seest oli see längus , madalate lagedega , vajunud põrandatega . </s> <s> Tapeet lipendas ja oli tahmane . </s> <s> Aknad olid väikesed ja valgustki paistis vähe sisse . </s> </p>
<p> <s> Viivika küsis : “ Kas sa klaverit mängid veel ? ” </s> </p>
<p> <s> “ Ei mängi . ” </s> </p>
<p> <s> “ Mida sa nüüd mängid ? ” </s> </p>
<p> <s> Peale pausi vastas noormees : “ Flööti . ” </s> </p>
<p> <s> “ On sul flööt kaasas . ” </s> </p>
<p> <s> “ On küll . ” Ja noormees võttis põuetaskust instrumendi . </s> </p>
<p> <s> “ Mängi mulle , ” ütles Viivika . </s> </p>
<p> <s> Ja noormees mängis . </s> <s> Muusika kõlas vanas kortsulises majas , põrkas vastu tolmuseid ning ämblikuvõrguseid seinu ja lagesid , võbises-väreles õhus , ja kuna tal suletud ruumist kuhugi põgeneda polnud , tungis inimeste hinge . </s> <s> Ning inimesed ei ajanud teda sealt välja . </s> </p>
<p> <s> “ Aitäh , ” ütles Viivika , kui noormees lõpetas . </s> <s> Aga noormees ei vaadanud tema poole . </s> <s> Viivika jätkas : “ Kui sa klaverit mängisid – mul on su klaverimäng veel meeles . </s> <s> Sa mängisid hästi … Helid jäid mulle südamesse . </s> <s> Õigemini üksainukene heli , üks nimetu heli . </s> <s> Mitte viis . </s> <s> Mingi toon , kaja , kord kutsuv … Vahel tuleb meelde . </s> <s> Kõrvad kuulevad . </s> <s> Nüüd tuli meelde . </s> <s> Miks on see nii ? </s> <s> Vahepeal unus ära … Nüüd tuli meelde . </s> <s> Ja jääb kauaks . </s> <s> Mingisugune helge muusika , vaikne – nagu päikesetõus . </s> <s> Päikesetõus ; siis kui maa on tühi , ühtki inimest enam pole ja … aga muusika ikka kõlab – aga mitte kõigi jaoks … üheainsa kuulaja – kõrva jaoks , kelleks olen mina . </s> <s> Või pole mindki ? </s> <s> See annab jõudu , usku , teeb heaks . </s> <s> Südame teeb heaks . ” </s> </p>
<p> <s> “ Aitäh ! ” ütles noormees . </s> </p>
<p> <s> Ning siis vaatas noormees Viivikale kaua silma , ja pärast suudles ta kätt . </s> <s> Siis jäi ükskõikseks ja väljus esimesena toast . </s> </p>
<p> <s> “ Miks sa seda tegid ? ” küsis Viivika , reageerides ootamatule käesuudlusele . </s> <s> Ja ka tema läks õue . </s> </p>
<p> <s> Noormees läks tema ees . </s> </p>
<p> <s> Viivika järgnes . </s> </p>
<p> <s> Nad olid samas kohas tänaval kus ennegi . </s> </p>
<p> <s> “ Kui sa minu juures klaverit käisid mängimas , ” küsis Viivika , “ kas siis sellepärast , et tahtsid minuga abielluda ? ” </s> </p>
<p> <s> “ Abielluda . </s> <s> Ei , abielluda pole ma sinuga kunagi tahtnud , ” vastas noormees . </s> </p>
<p> <s> “ Aga miks sa siis käisid minu juures ? </s> <s> Ma arvasin , sellepärast et tahtsid … ” </s> </p>
<p> <s> “ Ei . </s> <s> Kas siis ainult sellepärast käiakse külas … ” </s> </p>
<p> <s> “ Ma arvasin , et tahtsid . </s> <s> Seitse aastat on möödas . </s> <s> Oled sina abielus ? ” küsis Viivika . </s> </p>
<p> <s> “ Kaks korda olen jõudnud lahutada . ” </s> </p>
<p> <s> “ Ei usu . ” </s> </p>
<p> <s> Noormees näitas passi . </s> <s> Tal oli õigus . </s> </p>
<p> <s> Viivika konstateeris fakti , kehitas õlgu , oli solvunud – ei teadnud isegi mille peale – ja jättis noormehega külmalt hüvasti . </s> <s> Kahju muidugi , sest noormeest ta enam ilmaski ei kohtaks . </s> <s> Aga sest poleks ka lugu . </s> <s> Sest ta lootis unustada oma juhusliku tuttava juba kümnendal sammul – eemaldudes , ja lootis ka , et edasises elus ei leidu põhjust tema meenutamiseks . </s> </p>
<p> <s> Aga Viivika pööras järsku hoopis kanna peal ringi ja tuli tagasi . </s> </p>
<p> <s> Noormees oli hakanud juba ära kõndima . </s> <s> Ta läks aeglaselt vana maja poole . </s> <s> Viivika jõudis talle järele . </s> </p>
<p> <s> “ Kus su naised praegu on ? ” küsis ta noormehelt . </s> </p>
<p> <s> “ Nad jätsid mu maha . ” </s> </p>
<p> <s> “ Mispärast ? ” </s> </p>
<p> <s> “ Olin neile vastik . </s> <s> Peale selle tahtsid nad vabadust . ” </s> </p>
<p> <s> “ Vabadust ! ? ” </s> </p>
<p> <s> “ Jah . ” </s> </p>
<p> <s> Nad läksid jälle majja . </s> <s> Noormees küll ei kutsunud Viivikat . </s> <s> Viivika ise läks . </s> </p>
<p> <s> “ Võin ma siin veidikene aega olla ? ” küsis ta . </s> </p>
<p> <s> “ Võid küll , ” vastas noormees . </s> </p>
<p> <s> Viivika istus eestoas kõvale diivanile . </s> <s> Noormees läks teise tuppa , istus ka millelegi diivanisarnasele . </s> <s> Uks nende vahel jäi lahti , nad olid teineteisele nähtavad . </s> </p>
<p> <s> “ Mul on üks unistus , ” ütles Viivika viimaks . “ Ma tahaksin saada kirjanikuks . ” </s> </p>
<p> <s> “ Sa oled kohutav inimene ! ” </s> </p>
<p> <s> “ Ma loeksin sulle midagi , mida kirjutanud olen . ” </s> </p>
<p> <s> “ Sul on kaasas ? ” </s> </p>
<p> <s> “ Jah . </s> <s> Loen ? ” </s> </p>
<p> <s> “ Eks loe siis . ” </s> </p>
<p> <s> Viivika võttis käekotist mõned paberilehed ja hakkas lugema : </s> </p>
<p> <s> “ Loomulikult on täiesti loogiline , et mees , kes on jätnud maha juba ühe naise , jätab maha ka teise . </s> <s> Nii ka meie lapsevanem . </s> <s> Sügisesel vihmasel päeval upitab ta endale seljakoti selga , võtab jändriku kadakase kepi kätte , süütab pliidi ees veel paberossi ning astub kõledast trepist üles maa peale . </s> <s> Vihma tilgub nahksele sonimütsile . ” </s> </p>
<p> <s> “ On su mees joodik ? ” katkestas noormees . </s> </p>
<p> <s> “ Ei . ” </s> </p>
<p> <s> “ Oli ta ennem abielus ? ” </s> </p>
<p> <s> “ Ei . ” </s> </p>
<p> <s> “ Aga kas te tõesti elate keldrikorrusel ? ” </s> </p>
<p> <s> “ Ei . ” </s> </p>
<p> <s> “ Aga kas ta jättis su tõesti maha ? ” </s> </p>
<p> <s> “ Ei . </s> <s> Mis siis ? ” </s> </p>
<p> <s> “ Kus ta praegu on ? </s> <s> Su mees ? ” </s> </p>
<p> <s> “ Komandeeringus . </s> <s> Homme tuleb tagasi … ” </s> </p>
<p> <s> “ Armastad sa teda väga ? ” küsis noormees . </s> </p>
<p> <s> “ Väga . ” </s> </p>
<p> <s> “ Ta on tubli mees ? ” </s> </p>
<p> <s> “ On küll , ” vastas Viivika . </s> </p>
<p> <s> “ Hea küll . </s> <s> Loe edasi , ” ütles noormees . </s> </p>
<p> <s> Viivika luges : “ Rändur jalutab linnast välja , õigemini läheb linnast üldse ära . </s> <s> Taskus on tal kolm rubla . </s> <s> Ta satub metsa , külavaheteedele , kuid pori ta ei karda : tal on jalas kummisaapad ning nende sees soojad villased sokid . </s> <s> Ta kirub muidugi vihma , sest ilusal päikesepaistelisel päeval oleks hoopis mõnusam marssida . </s> <s> Mis temaga edasi saab , on teadmata . </s> <s> Kui ta mõnda teeäärsesse talumajja sisse soovib saada , siis muidugi suletakse tema ees viimasel silmapilgul uks – kuulda on vaid riivi klõpsatust . </s> <s> Ukse taga jääb vaikseks , aga õues haugub karvane noor koer . </s> <s> Ta nopib hilise hapu õuna lehetult õunapuult ning teab , et teda peetakse röövliks ; ühtlasi teab ka , et majas pesitseb mõni vanem naine , kellel on võõraste meestega kurbi kogemusi veel sõjaaegsest ja -järgsest ajast . </s> <s> Talle on samuti selge , et miski ei suudaks teda takistada majja sisenemast – näiteks akna kaudu . </s> <s> Kuigi naine võib tal sees vastas olla , värisevas käes löögivalmis kiin . </s> <s> Aga mees pole terrorist ega varas . </s> <s> Ta läheb edasi … ” </s> </p>
<p> <s> Viivika luges ja luges , luges ja luges , kuni jutt sai viimaks otsa ning ta pani paberilehed käekotti tagasi . </s> <s> Tõstis pilgu , vahtis teise tuppa , kus istus noormees . </s> <s> Noormees istus , ta silmad olid suletud . </s> <s> Viivika läks sinna ruumi , istus noormehe kõrvale . </s> <s> Too magas . </s> </p>
<p> <s> Viivika jälgis uinunud kaaslast . </s> <s> Kaaslane magas vaikselt ja rahulikult . </s> <s> Teda , ühesõnaga , polnud kohal . </s> </p>
<p> <s> Viivika ei tahtnud teda äratada . </s> <s> Ta mõtles . </s> <s> Ta mõtles – justkui oleks noormees üleval ja vestleks temaga , Viivikaga , pihiks talle oma nukrat saatust . </s> <s> Ja Viivika vastaks talle siis : </s> </p>
<p> <s> “ Sa räägid , nagu poleks sul elus kohta … ” </s> </p>
<p> <s> “ Võib-olla ei olegi , ” vastas noormees . </s> </p>
<p> <s> Ning Viivika kordaks mõtlikult : </s> </p>
<p> <s> “ Võib-olla ei olegi . </s> <s> Aga tahad , soovid sa ju ometi midagi ? ” </s> </p>
<p> <s> “ Ei . </s> <s> Ei oska midagi soovida , tahta . ” </s> </p>
<p> <s> “ Jumal . ” Viivikal tuleb selline sõna üle huulte . </s> </p>
<p> <s> “ Mis asja ? ” </s> </p>
<p> <s> “ Jumal . ” </s> </p>
<p> <s> Siis oleks paus . </s> <s> Ja peale pausi ütleks Viivika , mehe poole vaatamata : </s> </p>
<p> <s> “ Armu minusse . </s> <s> Armu minusse . </s> <s> Võib-olla siis juhtub midagi . </s> <s> Õnn või valu . </s> <s> Õnn või valu – midagi siis kindlasti tuleb … Õudne . ” </s> </p>
<p> <s> Aga noormees küsiks hoopis : </s> </p>
<p> <s> “ Sa usud jumalasse ? ” </s> </p>
<p> <s> Viivika vastus on : “ Usun . ” </s> </p>
<p> <s> Noormees jätkaks , Viivika kuulis nii selgesti ta häält : </s> </p>
<p> <s> “ Mina ka usun . </s> <s> Me peaksime kuuluma ühte . </s> <s> Aga mitte niimoodi , et kogu aeg koos . </s> <s> Mitte füüsiliselt . </s> <s> Peaksime kuuluma üksteisele … selles elus , selles ainukeses elus , selles pikas hetkes , mil me mõlemad maailmas olemas oleme . </s> <s> Aga tead , kuidasmoodi ? </s> <s> Peab olema selline ühtekuuluvustunne . </s> <s> Ühine eesmärk . </s> <s> Ei , mitte eesmärk , aga ülesanne , mitte ka ülesanne , lihtsalt arusaamine , et see on nii . </s> <s> Et kus sa ka ei oleks , ja kus ma ka poleks – me teame , et sina oled seal … mina , ja mina olen siin … sina – nagu teisik , nii , kuidas jumal on meid loonud – oma näo järele , võrdsetena , ühesuguste kannatuste ja muredega , rõõmudega . </s> <s> Et kui mina teen midagi valesti , siis sina saad andestada mulle , oled alati mu kõrval , tegelikult või mõtetes … Umbes kuidagi niimoodi . ” </s> </p>
<p> <s> “ Issand – see on nii ilus . </s> <s> Liiga , ” ütles Viivika . </s> </p>
<p> <s> Aga noormees justkui jätkas : </s> </p>
<p> <s> “ Jah . </s> <s> Umbes nii . </s> <s> Me oleme kõik ju ühe maailma lapsed . </s> <s> Oleme väljavalitud . </s> <s> Meie sinuga oleme ju väljavalitud . </s> <s> Kui praegu sinuga siin kokku saime , siis – tähendab , oleme ju väljavalitud . </s> <s> Meie oleme … ” </s> </p>
<p> <s> Aga noormees ei ärganud , ei teinud Viivikast väljagi . </s> </p>
<p> <s> Ja Viivika läks ära koju . </s> </p></div2><div2 type="alaosa"><head> KALAPÜÜK KESKEAS </head>
<p> <s> Hindriku poolvenna nimi oli Villo . </s> <s> Villo teenis praegu armees , kuid Hindriku arvates polnud ta sugugi mehelikumaks muutunud . </s> <s> Ta oli samasugune kiitsakas , kitsaõlgne ja pika kasvu tõttu veidi küürus ning tema armastatuim tegevus oli endiselt joonistamine . </s> </p>
<p> <s> Hindrikul olid ainult ema ja poolvend Villo . </s> <s> Hindrik ei armastanud kumbagi , ei ema , ei poolvenda . </s> <s> Hindriku isa oli olnud tubli mees , kuid surnud varsti pärast seda , kui ema ta maha jättis . </s> <s> Hindriku võõrasisa aga oli juhuslik inimene , kes pealegi ema maha jättis . </s> <s> Nüüd oli ema haigestunud ja Hindrik sõitis teda mõneks päevaks vaatama . </s> <s> Samuti oli Villo lastud sõjaväest puhkusele . </s> <s> Villo hakkas kohe rääkima armeeteenistuse uudiseid , kuid Hindrikul polnud neid huvitav kuulata . </s> <s> Hindrik oli teeninud armees kolmteist aastat tagasi – siis oli seal kõik teisiti kui praegu : komandörideks olid veel vanad rindeohvitserid . </s> </p>
<p> <s> Alles ärasõidupäeva hommikul märkas Hindrik , mis puu see on , mis rehelaka katuse taga öösiti okstega krabistab ja lehtedega sahistab ning päeval , kui väga palav on ja Hindrik rehe ees õngi korrastab , talle päikeselõõsa eest varju pakub . </s> </p>
<p> <s> See puu oli vaher . </s> </p>
<p> <s> Hindriku poolvend Villo sõitis tagasi sõjaväkke ; puhkus , mis talle seoses ema haigestumisega oli antud , lõppes otsa . </s> <s> Ema haigestumine langes kokku võõrasisa minekuga teise naise juurde , ja see oli nagu kättemaks emale , kes omal ajal enda esimese mehe oli hüljanud . </s> <s> Aga see ema esimene mees oli Hindriku isa , ja Hindrik oli oma isa väga armastanud . </s> <s> Ema , poolvenda Villot ja võõrasisa ei armastanud Hindrik sugugi . </s> <s> Villo pruut jäi veel ema eest hoolitsema , sest ka Hindrik pidi lahkuma – muidu oleks maja tühjaks ja haige ema üksinda jäänud . </s> <s> Hindrik oli ema juures viis päeva . </s> <s> Viimasel ööl ronis Villo pruut lakka Hindriku juurde , ilma et Hindrik oleks teda kutsunud , ja juhtus see , mis sellistel puhkudel tavaliselt ikka juhtub . </s> <s> Neiu laotas oma värvitud juuksed Hindriku padjal laiali ja lausus mitmel korral õigel ajal , kuidas ta Hindrikut armastab . </s> <s> Hindrik mõistis … </s> </p>
<p> <s> Kõigil viiel päeval proovis Hindrik kala püüda , kuid jõekärestikel , kus forell küll näkkis , ei saanud tema hing rahuldust , sest kõik kinnipüütud kalad olid väikesed . </s> <s> Ei saanud tema hing rahuldust ka kuivaval ojal , kust kivide alt võis käegagi forelle tabada . </s> <s> Talle meenus ikka ja jälle see koht , kus isaga-emaga varem elati , järveäärne ja järv , kus Hindrik künaga kalastamas käis . </s> <s> Ta sõudis järve keskele ja usaldas küna tuulte kätte , tuul viis Hindriku järvesoppi , kus oli särgi ja ahvenaid . </s> <s> Hindrik sidus küna mõne veest väljaulatuva … </s> </p></div2><div2 type="alaosa"><head> OHVER </head>
<p> <s> Kui Veljo Savi hommikul käekella vaatas , nägi ta , et oli 29. märts . </s> <s> Pühapäev . </s> <s> Ta riietus , sõi ja väljus alevi taha jõe kõrgele kaldale , vahtis jõge , mis rahulikult sügavas sängis voolas . </s> <s> Teisel pool jõge olid põllud juba lumevabad ja aurasid päikeses . </s> <s> Veel kaugemal , teisel pool põlde , paistis kirikutorn . </s> <s> Kirikutorni ümber seisid tihedasti koos raagus puud . </s> <s> Ametilt oli V. Savi lektor . </s> <s> Siinpool jõekaldal kasvasid jändrikud männid , pinnas oli liivane , mändide all võis näha kanarbikku . </s> <s> Suvel õitsesid siin tihtipeale kõige ilusamad lilled maailmas – nõmmenelgid . </s> <s> Need olid tagasihoidlikud , mitte nii silmatorkavad kui nende sugulased nurmedel – nurmenelgid . </s> <s> Kuid ka nurmenelgid olid väga kenad lilled . </s> </p>
<p> <s> V. Savi isa oli emigrant . </s> <s> Vahel käis ta kodumaal külas . </s> <s> V. Savi läks talle siis sadamasse vastu , vaatas kaugelt , tollimaja nurga tagant , kuidas külaline trapilt kaile laskus ja kõik teised sugulased , ehkki mitte nii lähedased kui V. Savi ise , ta ümber kogunesid , kuigi kingituspakke hakkas isa jagama alles hiljem . </s> <s> Kui isa oli autoga sadamast ära viidud , istus V. Savi liinibussi ja sõitis samuti minema ; mõningate ümberistumiste järel jõudis ta viimaks koju , oma alevisse , kus sukeldus meelsasti igapäevastesse askeldustesse . </s> <s> Lõpuks isa ei kirjutanud talle enam ühtegi kirja ega kutsunud laevale vastu . </s> </p>
<p> <s> Sõpru oli V. Savil igasuguseid . </s> <s> Ka oma naine oli talle hea sõber . </s> <s> Tihti käis Veljo Savi alevi teemajas , jõi tuttavatega ära klaasitäie või paar kuiva veini . </s> </p>
<p> <s> Loenguteks valmistus V. Savi erilise hoolega . </s> <s> Kui tal pidi tulema loeng biorütmidest , siis luges ta enne seda läbi mitu raamatut , milles oli juttu biorütmidest . </s> </p>
<p> <s> Sünnipäev oli V. Savil 1. aprillil . </s> <s> Ta pidi saama neljakümne viie aastaseks . </s> <s> Sedapuhku ei kutsunud ta sünnipäevale kedagi , sest ei tahtnud sünnipäeva üldse tähistada . </s> <s> Ta soovis õhtul üksi kodus istuda , nii et tähtpäev meeldegi ei tuleks . </s> <s> Kuid vaevalt see tal õnnestub . </s> <s> Hommikul vara tulevad sõbrad teda üles laulma . </s> <s> Aga võib-olla ei tule , jäävad nemadki vanemaks ja teevad harvemini nalja . </s> </p>
<p> <s> V. Savi seisis jõe kõrge kalda peal jääraku serval ja hoidis noore männi tüve ümbert kätega kinni . </s> <s> Jääraku serva all jões oli hauakoht ja sinna oli vool kokku ajanud hulga veel sulamata jääd . </s> <s> See koht võis olla esivanemate jumala Uku haud , mõtiskles V. Savi . </s> <s> Siit järsakult võidi loopida alla ohvriande : küll leiba , liha , raha , relvi , aga võib-olla ka elavaid inimesi . </s> <s> Selle mõtte juures vajus V. Savi üks jalg läbi õhukese maakamara ja varsti vajus läbi ka teine jalg . </s> <s> V. Savi suutis vaevu-vaevu tasakaalu hoida . </s> </p>
<p> <s> Ta tõmbas jalad kaldakarniisi kamarast välja ja lahkus ohtlikust paigast . </s> </p>
<p> <s> V. Savi läks alevi poole , süda põksumas erutusest . </s> </p>
<p> <s> V. Savi lapsed olid juba suured , mõlemad õppisid tehnikumis . </s> </p>
<p> <s> Suur lastetuba , mida nüüd , kus poisse kodus polnud , keegi ei kasutanud , seisis lukus . </s> <s> Võti aga oli ees . </s> </p>
<p> <s> V. Savi tuli koju , keeras televiisori mängima ja kukkus põrandale . </s> </p>
<p> <s> Kui poisid saabusid – ema kutsus nad koju – , oli isa juba kaks päeva varjusurmas , letargias olnud . </s> <s> Arst kehitas õlgu . </s> </p>
<p> <s> Poisid läksid taas tehnikumi , ema helistas neile vahetevahel kooli internaati . </s> <s> Poisid tulid kahe nädala pärast jälle . </s> <s> Isa viibis endiselt letargilises unes , haiglas . </s> </p>
<p> <s> Poisid ei läinudki oma tuppa , istusid koos emaga köögis . </s> <s> Ema küpsetas kooke . </s> <s> Avas moosipurgi . </s> <s> Poisid hakkasid rääkima vanaisast . </s> <s> Nad vaidlesid hääled kähedaks , sest nende arvamused olid erinevad . </s> <s> Ema imestuseks kirjeldasid nad teineteisele vanaisa selliseid kangelastegusid , mida ema teada polnud olemas , mida vanaisa polnud tegelikult korda saatnud . </s> <s> Kuid ema ei takistanud poisse vaidlemast . </s> </p>
<p> <s> Söömise ajal olid aga kõik vait . </s> </p>
<p> <s> Vaikida oli hirmus , seda mõistsid nad kohe . </s> </p>
<p> <s> Kõrvad kuulatasid , kas ei helise toas telefon , kas ei helistata haiglast või V. Savi töökohast . </s> </p>
<p> <s> Poisid sõidavad jälle ära , aga V. Savi abikaasa peab – kui kaua juba – elama ärevuse ja närvilisuse õhkkonnas , nagu oleks ta selle millegagi ära teeninud . </s> </p></div2><div2 type="alaosa"><head> SAIMA </head>
<p> <s> Saima oli raudteejaama puhvetipidaja . </s> <s> Puhvet avati kell kuus hommikul , siis hakkasid väljuma ka esimesed rongid . </s> <s> Saima sõitis tööle kaugelt mikrorajoonist trollibussiga . </s> <s> Trollibussis ta tavaliselt tukkus . </s> <s> Istekoha sai ta õnneks alati , sest istus peale algpeatuses . </s> <s> Kui ta hommikul puhvetis klaasitäie kuuma kondenspiimaga kohvi ära jõi , tuli elu talle sisse . </s> <s> Jaksas kogu päeva hästi töötada ja lõbus olla . </s> </p>
<p> <s> Õhtuks Saima väsis . </s> <s> Ei tahtnud enam süüagi . </s> <s> Ostis jaamakioskist ajalehe , kuid ei lugenud seda , heitis pilgu vaid tagumisele leheküljele . </s> <s> Tagasiteel bussis tukkus jälle . </s> <s> Kodus pani ajalehe hunnikusse teiste ajalehtede peale . </s> <s> Hiljem andis need koolilastele vanapaberiks . </s> </p>
<p> <s> Õhtul istus Saima köögis ja jõi teed , kuulas raadiot . </s> <s> Aga uudised libisesid tal kõrvust mööda , meelde jäi üksnes muusika . </s> <s> Muusikapalade hulgas oli tihti lemmikpalasid , mis hinges imelisi keeli liigutasid . </s> </p>
<p> <s> Saimal oli üks tuba , seal nägi ta laia abieluvoodit . </s> <s> Oli ka televiisor , kuid see oli rikkis . </s> <s> Toa seinal rippus kaks portreed , kuigi neid unustas ta alati vaadata . </s> <s> Need olid vahest ka kõrgemale riputatud , kui olid naise silmad . </s> <s> Saima mees polnud portreede ülespanemisel naise kasvu arvestanud . </s> </p>
<p> <s> Pensionini jäi veel neli aastat . </s> <s> Mees käis harva kodus , oli meremees . </s> <s> Poeg õppis ülikoolis , hoopis teises linnas . </s> <s> Aga puhkuse olid nad veetnud koos . </s> <s> Kui poeg veel naist ei võta , on nad võib-olla järgmisegi puhkuse koos . </s> <s> Aga kui võtab naise , siis vaevalt . </s> </p>
<p> <s> Saima armastas merd . </s> <s> Puhkuse veetis ta alati mere ääres . </s> <s> Ning mitte mingisuguses kultuurses kuurordis , vaid metsikus inimtühjas paigas , kus keegi ei küsinud talt praetud turska , võileibu juustuga või keedetud kana . </s> </p>
<p> <s> Teise toa oli Saima vahetuse teel tütrele andnud . </s> <s> Tütre pärast oli Saima algul mures , sest tütar oli kaheksateistkümneaastane , kui abiellus . </s> <s> Kuid nüüd Saima enam ei muretsenud , tütrel oli juba endal tütar ja tütremees teenis hästi , oli mehaanik . </s> </p>
<p> <s> Saima uinus igal õhtul rahulikult laias abieluvoodis . </s> <s> Äratuskell tiksus , oli üles keeratud . </s> </p>
<p> <s> Ent portreed seinal vahtisid teda öö läbi . </s> <s> Ilma et Saima portreedel kujutatuid meenutanud oleks . </s> <s> Need olid Saima sõbrannad Pille ja Eda , kes sealt seinalt vaatasid . </s> <s> Mõlemad olid juba surnud . </s> <s> Ammu , tormisel sügisel sõitsid nad parema elu nimel üle mere , kus peigmehed neid ees ootasid . </s> <s> Marune meri neelas mõlemad tüdrukud väljaspool kodumaa territoriaalvett . </s> <s> Koos olid nad enne ärasõitu piltniku juures käinud ja vastastikku fotosid vahetanud . </s> <s> Saima enda portree , mille ta sõbrannadele kinkis – küllap seegi kadus merepõhja . </s> <s> Ning on seal praegugi . </s> <s> Aga Saima ise on siin . </s> </p></div2><div2 type="alaosa"><head> KATKEND ELUST </head>
<p> <s> Ühel naisel tekkis peas kindel otsus – minna mehe juurest minema . </s> <s> Ta hakkaski asju pakkima . </s> <s> Aga asju oli nii palju , et nende pakkimine oleks kestnud vähemalt nädala ning nende äraviimiseks oleks pidanud palkama vähemalt kaks veoautot , ning selle aja jooksul oleks ka mees koju tulnud . </s> <s> Kuid naine tahtis jalga lasta kohe , et oma meest enam mitte näha . </s> <s> Mitte kunagi ! </s> <s> Sellepärast naine piirdus ainult pisku kaasavõtuga . </s> </p>
<p> <s> Teine probleem tekkis tal juba lävepaku taga trepikojas – kuhu minna ? </s> <s> Ema juurde ? </s> <s> Kuid ema oli surnud ja maetud linna taha surnuaiale . </s> <s> Möödas olid need ajad , mil ema juurest võis lohutust leida . </s> <s> Armukese juurde ? </s> <s> Kuid niisugust tutvust vaesel naisterahval polnud ja see oli eriti valus miinus . </s> <s> Nii mõnigi mees oli vahetevahel püüdnud kangelanna kõrval tiiba ripsutada , kuid viimane oli need mehed – kui ebamoraalsed elemendid – endast eemale peletanud . </s> <s> Ja nemad olidki eemale läinud . </s> </p>
<p> <s> Naisel oli üks vana koolipõlvetutvus , üks vanapoiss , kelle juurde ta oleks võinud minna , kuid see vanapoiss oli joodik , ei töötanud kusagil , ja oli üldse teadmata , kas ta naist enam sooviski näha – nii palju aega oli mööda läinud . </s> <s> Ja kui ta võtakski naise vastu , siis peaks naine ilmselt hakkama tema ülalpidajaks . </s> <s> Aga seda naine ei tahtnud . </s> </p>
<p> <s> Sõbrannad ? </s> <s> Nendel oleks muidugi hea meel olnud , need oleks lasknud öömajale . </s> <s> Üheks ööks kindlasti . </s> <s> Aga mis saaks edasi ? </s> <s> Mis saab homme ? </s> </p>
<p> <s> Ja oskamata mingisugust otsust vastu võtta , naasis naine tuppa . </s> </p></div2><div2 type="alaosa"><head> TÜTRED </head>
<p> <s> Kõik oli N-l olemas . </s> <s> Auto , suvila , saun , korter – aga ikka polnud ta rahul . </s> <s> Südames oli ikka mingisugune ärevus , mingisugune kartus , aeg läks ka nii kiiresti mööda , et kahju hakkas … tühjalt elatud aastatest . </s> <s> Kiire elutempo tiksus tema soontes , mõtted kiirustasid teda tagant , informatsioonitulv lämmatas ja lükkas teda . </s> <s> Ta tahtis … Aga ta ei osanud midagi tahta . </s> <s> Üle hulga aja vestles ta kõnnitee ääre peal naabrimehega – nende korterid olid kõrvu – , kuid üllatuslikult kurtis seegi mees samu meeleolusid vaevavat . </s> <s> Naabrimees , jah , rääkis avalikult oma mured välja , aga N. ei rääkinud , ta vaid kuulas ja imestas , mida teine inimene ka elust arvab . </s> <s> Päeval oli sadanud vihma ja müristanud . </s> <s> Praegu paistis jälle päike , asfalt auras . </s> <s> Ja udu seest tuli järk-järgult nähtavale linna televisioonimast . </s> <s> Veel lendas taevas mõni vares . </s> <s> Naaber pühkis viikimata kortsunud pükstelt paberossituha maha ja läks oma majja , teesklemata rahulolijat , ning viis kaasa ka iseenda kurbuse ning valu . </s> <s> N. oli parajasti kolmekümne kaheksa aastane . </s> <s> Ta töötas töödejuhatajana ehitusel . </s> <s> Tal oli kena naine , kes oli ära rikutud välismaa hilpudega . </s> <s> N-l olid kaksikud tütred , kes kandsid Soome jalanõusid . </s> <s> N. ei saanud ise peaaegu kunagi autoga sõita , naine tahtis alati ise juhtida . </s> <s> Naisele meeldisid väga labased naljad ja joodikute huumor . </s> <s> Ta oli üles kasvanud töölisasulas hooajatööliste keskel , kus tema isa oli ettevõtte peainsener . </s> <s> Tema isa oli joonud töölistega viina nagu omasugustega . </s> <s> Selle eest austasid töölised tema isa . </s> <s> N. seisiski kirjeldataval hetkel kõnnitee ääre peal sellepärast , et ootas , millal naine Volgaga trepikoja ette sõidab . </s> <s> Aga kuna naine ei sõitnud ega sõitnud , siis läks N. trollibussipeatusesse ja istus trollibussi . </s> <s> Trollibuss ei olnudki päris täis , N. sai istumagi . </s> <s> Kui N. sihtkohta jõudis , väljus ta trollibussist . </s> <s> Mitte kaugel männimetsa vilus oli pioneerilaager . </s> <s> N. läks pioneerilaagri poole . </s> <s> Jõudis kohale , nõjatus madalale tarale , palus üht jõmpsikat oma tütred kutsuda . </s> </p>
<p> <s> Tütred tulidki . </s> <s> Dia ja Sophie . </s> </p>
<p> <s> Need küsisid kohe , miks isa neile midagi ei toonud , ei maiustusi , ei muid kingitusi . </s> </p></div2><div2 type="alaosa"><head> HOTELLI ADMINISTRAATOR </head>
<p> <s> Hotelli administraator oli naine . </s> <s> Palka ta väga palju ei saanud ja oma töökohaga ta eriti ei kiidelnud . </s> <s> Hotell asus äärelinnas , selles peatusid juhuslikud inimesed , tihtipeale perekonnainimesed koos lastega . </s> <s> Osa tubasid oli kohandatud ühiselamuks ja nendes elasid aastaid ühed ja samad isikud . </s> <s> Tavaliselt vallalised tüdrukud , kes töötasid ehitustel ja vaatasid pärast tööd teise korruse puhkeruumis televiisorit . </s> <s> Aprillikuus oli kõige vaiksem aeg : komandeerituid oli vähe ja vahel olid mõned numbrid tühjadki . </s> <s> Siis oli elu väga rahulik , eriti päeval . </s> </p>
<p> <s> Naine oli uhke ja ülbe . </s> <s> Niisugune karm iseloom oli temas säilinud veel sellest ajast , mil ta elu hoopis parem oli . </s> <s> Algul oli ta muidugi noor ning üsna armas tütarlaps – igal juhul etem kui need tüdrukud , kes õhtuti üleval televiisorit vaatasid . </s> <s> Hiljem läks ta mehele , mees tegi ruttu karjääri ja muutus austatud ning vajalikuks seltsimeheks . </s> <s> Mees oli ülimalt jäine , julm . </s> <s> Kaine arvestusega tõusis ta ametiredelil , valides endale kaaslasteks kasulikke ja tõrjudes eemale – peaaegu unustusse – kasutuid indiviide . </s> <s> Andestust ei palunud mees kunagi kelleltki . </s> <s> Ta polnud mingi moralist ega pühakirja järgi tegutseja , kes südant millegi või kellegi pärast valutaks . </s> </p>
<p> <s> Kuna mees ametiredelil kogu aeg kerkis , siis on loomulik , et keskkondki , mis teda ümbritses , pidevalt muutus . </s> <s> Isikud , kellega oli tarvis läbi käia , vaheldusid . </s> <s> Ja naine võttis mehe taktika omaks . </s> <s> Peagi ei ütelnud ta endistele sõbrannadele ja nende lastele teregi . </s> <s> Samuti nagu mees , ei teinud ta välja mehe vanadest kolleegidest , kes teenistusjärjel madalamale olid jäänud , kui neid kusagil kohtas . </s> </p>
<p> <s> Nainegi kalgistus kindlustatud elus . </s> <s> Loomupärane headus kadus tükkhaaval , kuni enam midagi järele ei jäänud – juurde tulemas aga polnud headust kusagilt . </s> <s> Ta õppis käima , pea püsti , nagu mees , ja pidas oma elu ajaloolises mastaabis väga tähtsaks . </s> </p>
<p> <s> Mees suri järsku – infarkt . </s> <s> Lapsi järele ei jäänud , või jäi – seda ei teagi . </s> <s> Vähemalt lapsega jalutamas seda naist ei ole nähtud – aga niisugune asi jääb meelde , kui keegi lapsega jalutab . </s> </p>
<p> <s> Naine oli järsku vaba . </s> <s> Aga endiseks lõbusaks , ausaks ja heatahtlikuks tüdrukutirtsuks ta enam ei saanud , ega tulnud tal mõttessegi saada tahta . </s> <s> Tema käitumine jäi endiseks . </s> </p>
<p> <s> Naine läks tööle . </s> </p>
<p> <s> Tema maja , kus ta praegu elas , asus hotellist mitte väga kaugel . </s> <s> Tema maja ja hotelli vahele jäi umbes kuusteist või seitseteist elamut , nii et kui seista hotelli uksel , siis tema oma näha polnud . </s> </p>
<p> <s> Aga see maja , kus ta enne elas , plikana , oma vanematega , oli hotelliukse vastas . </s> <s> See oli piklik , ühekordne , maassevajunud vundamendiga barakitüüpi hoone . </s> </p>
<p> <s> Maja ukse ees oli pink , pingil istusid mingisugused vanamutid . </s> <s> Vanamutid tukkusid . </s> <s> Kui läheks õige istuks nende sekka , mõtles naine . </s> <s> Keegi ei ajaks teda ära . </s> <s> Vastupidi , talle tehtaks ruumi . </s> <s> Kuid keegi ei lubaks , et ta koridori läheks , oma võtmega endise korteri ukse avaks – sest vanas korteris elasid arvatavasti uued inimesed , kes ei tundnud naise vanemaid ega teda ennast . </s> <s> Ja keegi ei ütleks talle seal õue peal tere . </s> </p></div2><div2 type="alaosa"><head> MEES LAUPÄEVAL JA PÜHAPÄEVAL </head>
<p> <s> Märkamatult pimenes . </s> <s> Õhtu oli saabunud . </s> <s> Kell viis oli veel valge väljas , kuid kella kuueks oli juba pimedik . </s> <s> Päikeseloojangu koht taevas punetas läbi hõreda kuusiku . </s> <s> Mees kummardus jälle sea lihakeha kohale , mis oli tõmmatud aida ette mahavõetud uksele . </s> <s> Ukse all kummaski otsas olid kaks saunapinki . </s> <s> Mees alustas sea tükeldamist . </s> <s> Oli jaanuarikuu paras pakane , siga oli juba ammu jahtunud ning tarretanud . </s> <s> Lõigata oli hea . </s> <s> Mees lõikas lihakeha neljaks – iga tükk kaalus umbes kaks puuda . </s> <s> See oli tubli kevadine kesik , Rakvere turult viiekümne rubla eest ostetud põrsast kasvatatud loom . </s> <s> Ta oli kogu aeg hästi söönud ja tüli ning vaeva temaga oli vähe . </s> <s> Mees käis poest seale leiba ostmas , kodus lisas kartuleid ning sooja vett . </s> <s> See oli sea söök kõik need kaheksa kuud , mis teda peres peeti . </s> <s> Jõusööta polnud kesik kunagi saanud . </s> <s> Mees lehma ei pidanud ja liha ei müünud , jõusööta võis saada riigile müüdud piima ja liha eest . </s> <s> Ja kui mees olekski lehma pidanud , vaevalt oleks ta piima riigile saanud müüa , meierei asus üheteistkümne kilomeetri kaugusel ning piim pidi sinna viidud saama kella seitsmeks hommikul , mehe töökoht oli aga hoopis teises kandis ning tööle pidi ta jõudma kella kaheksaks . </s> <s> Mees oli üksik inimene . </s> <s> Kuid siga ta pidas – nii oli liha omast käest võtta . </s> <s> Pealegi polnud mees taimetoitlane nagu paljud õpetatud kaasmaalased pealinnas , mees sõi liha ja jaksas tööd teha . </s> <s> Täna oli laupäev , vaba päev , ja mees oli sea ära veristanud . </s> <s> Ta valis meelega külma päeva . </s> <s> Külmal ajal polnud tarvis liha sisse soolata , polnud vaja jännata soolvee keetmisega , liha seisis kaua värske ja süldi tegemisega polnud kiiret . </s> <s> Ainult verekooki tahtis mees juba täna õhtul teha . </s> </p>
<p> <s> Siis kui lihakeha oli tükeldatud , kandis ta tükid ükshaaval aida ukseavast sisse . </s> <s> Aidas oli hämar , kuid mees teadis , kus siin miski asub . </s> <s> Ta asetas lihatükid jahusalve kaanele , aga ühe tüki , mis sinna ära ei mahtunud , liharaiumise pakule . </s> <s> Südame , maksa , neerud ja savikausi verega oli ta juba varem majja sahvrisse viinud . </s> <s> Sooled aga kuhjusid , korralikult puhastatuina , emaileeritud ämbris . </s> <s> Viimases järjekorras viis mees aita seapea ja -jalad . </s> <s> Siis pesi sooja veega aidaukse puhtaks ning tõstis hingedele . </s> <s> See uks ei olnud küll sellelt ruumilt , kuhu mees liha pani . </s> <s> Uks oli riideaidalt . </s> <s> Seal hoidis mees praegu igasugust koli . </s> <s> Näiteks hobukülvimasina kettaid ja kangaspuid . </s> <s> Riidekraami nii palju polnud , et seda veel aidas säilitada – teine asi , kui perenaine oleks majas olnud . </s> <s> Pealegi oli mees üleliigsed kodinad sügisel mustlasest kaltsukaupmehele ühe rubla ja kaheksakümne kopika eest maha müünud . </s> <s> Aga selle ruumi uks , kuhu mees liha pani , ei käinudki eest ära , see oli nii-öelda statsionaarne ja nii tugev , et enne võis ait mädaneda ( mida see ka tegi vähehaaval ) , kui uks häviks . </s> <s> Uks oli tehtud paksudest tammelaudadest ja varustatud sepa taotud lukuga ; selle võis lahti teha ning kinni keerata ainult eriline keerulise keelega võti , mille omanik mees ka oli . </s> <s> Kui oma isa-ema majapidamise pärija . </s> </p>
<p> <s> Nüüd sulges mees kindla ukse ja hakkas , võti peos , maja poole minema . </s> <s> Punane loojak oli vahepeal kustunud , ainult taevas oli läänes ikkagi veidi veel hele . </s> <s> Tõotas tulla selge ning karge öö , pilvitu ja tuuletu . </s> <s> Mees pistis paberossi suhu ja tõmbas trepil tikust tuld . </s> <s> Ta vaatas termomeetrit , elavhõbedasammas oli langenud üheksa kraadi alla nulli . </s> <s> Mees astus kööki , kiskus niisked kummisaapad jalast , nihutas need laua alla ja jäi mõttesse . </s> <s> Verekooki polnud isu teha . </s> <s> Ja üldsegi polnud ta näljane . </s> <s> Mees valas laual seisvast pudelist klaasi sisse viina ja rüüpas suitsu vahele lonksu . </s> <s> Siis vedas aknale kardinad ette . </s> <s> Öö oli tulemas . </s> <s> Mees mõtles , mis toimetused teda homme , pühapäeval , ootavad . </s> <s> Kõigepealt oleks kirvele uus vars vaja teha , niisugune , mis on igavene . </s> <s> Siis tahaks saejagu laiemaks ajada ja saehambad ära teritada . </s> <s> Samuti oleks vaja seaaiast sõnnik välja loopida , sest mine tea , võib-olla võtab ta endale varsti jälle põrsa kasvama . </s> <s> Siis peaks lõua habemenoaga ilusasti siledaks kaapima . </s> <s> Tööpükstele oleks lapp tarvis tagumikule õmmelda . </s> <s> Õhtul tahaks aga televiisorist filmi vaadata . </s> <s> Kuid ka taskurätikuid ning triiksärke peaks pesema . </s> <s> Ja raamatukogusse “ Bamby ” ära viima . </s> <s> Nii et tööd oli . </s> <s> Kuid kõik võis ka tegemata jätta , sest sundijat polnud . </s> </p>
<p> <s> Mees oli terve päeva õues veetnud , toad olid kütmata . </s> <s> Sea harjaste võtmiseks oli ta vett õues , kividele asetatud katlas keetnud . </s> <s> Ta tõusis nüüd ja tegi tule ka pliidi alla . </s> <s> Pliidiplaadil oli ainult teekann . </s> <s> Mees kavatses teed juua ja võileibu süüa . </s> <s> Seniks kui teevesi soojenes , istus mees taas laua äärde . </s> </p>
<p> <s> Seatapuga oli ta ladusalt toime tulnud . </s> <s> Nüüd langes temalt järsku nagu mingi sisemist pinget tekitav koorem . </s> <s> Viingi tundus pähe hakkavat . </s> <s> Mehele meenusid taas äpardused töö juures . </s> <s> Ükskõik kui hästi ka oli laabunud seatapp , tööasjades oli palju viletsust . </s> </p>
<p> <s> Eile pani ta naljaviluks vaaderpassi saeraami võllile , vaaderpassi ja võlli vahelt paistis valgust läbi , tähendab , saeraami võll on kõver . </s> <s> Ei saanud ju ometi vaaderpassi külg kaardus olla . </s> <s> Igal juhul , ülehomme viib ta kodunt saeveskisse pikema vaaderpassi , sellise , mis ulatub ühest võlli otsast teiseni , mõõdab veel kord üle . </s> <s> Siis on lugu küll hull , kui võll tõepoolest kõver ongi . </s> <s> Siis on nädalate töö niisama kui ilmaasjata olnud . </s> <s> Üksnes vana saeraami lahtimonteerimine ja mahavõtmine röövis terve nädala . </s> <s> Uus saeraam polnud ka uhiuus , osasidki oli puudu , endises kohas mitu aastat töötanud . </s> <s> Sai traktoriga läbi saeveski sara betoonist valatud alusele veetud . </s> <s> Kuid mees eriti siiski ei uskunud , et võll kõver võiks olla . </s> <s> Kuid ega see tähenda midagi . </s> <s> Enne kui uue saeraami tööle saab , möödub veel vähemalt kuu aega . </s> <s> Tuhat tihu palke aga ootab järjekorda , osa kevadest saadik juba . </s> </p>
<p> <s> Teevesi hakkas keema , mees valas endale jooki . </s> <s> Väsimus tuli kallale ja võileiba mees ei teinudki , ta murdis vaid leiva küljest sõrmedega tüki ja pistis suhu . </s> </p>
<p> <s> Mehele oli tema töö südameasjaks . </s> <s> Saeraam , millel ta kolhoosis töötas , oli vaja ideaalselt korda teha . </s> <s> Kogemused ütlesid talle , et palgivedamise ja -hoidmise rullid on uuel agregaadil liialt siledad , neile on vaja täkked sisse raiuda , et palk vahel seisaks ja ei libiseks . </s> <s> Vanale raamile laskis ta Ilmarises oma jooniste järgi rullid valada . </s> <s> Käis isiklikult kohal . </s> <s> Kuid uuele raamile need ei sobi . </s> <s> Samuti ei sobi uuele raamile vana raami rihm , sest uue raami hooratas pole nii lai . </s> <s> Rihm vaja koju vedada , kreissae peal kitsamaks lõigata . </s> </p>
<p> <s> Mees jõi teed meega , sest suhkrut tal parajasti kodus ei juhtunud olemagi . </s> <s> Tee oli väga maitsev ja andis jõudu . </s> <s> Mees soovis mõtteis sellist teed sõdureile kaevikuis , siis muigas – naljakas tundus niisugune soov mitukümmend aastat pärast sõda . </s> <s> Kuid mälestus sõjast oli jäänud . </s> </p>
<p> <s> Mees tõusis , kohendas kustuvaid süsi pliidi all , heitis lahti riietumata köögis kušetile pikali , et puhata . </s> <s> Ta ei mõtelnudki magama jääda . </s> <s> Kuid uni tuli kohe . </s> <s> Ta mõtles enne und veel seatapule , mis nii hästi oli õnnestunud , et töömuredki mõneks ajaks eemale viis . </s> <s> Ta mõtles veel meresõitjale Francis Chichesterile , kelle raamatut ta oli hiljuti lugenud ja kelle elukäiku ta kadestas . </s> </p>
<p> <s> Kuid mees oli enesega rahul . </s> <s> Temagi oli noore mehena eluga riskides merd purjetanud , kui emalaevalt salapiiritust maale vedas . </s> <s> Tema pihta ei tulistatudki . </s> <s> Aga eks need olnud poisikese seiklused . </s> <s> Mis siin siis veel rääkida seiklustest sõjas . </s> <s> Pealegi mees uinus . </s> <s> Pabeross tema suus kustus ka nagu iseenesest . </s> </p>
<p> <s> Hommikul oli mees varakult jalul . </s> <s> Ta ei imestanudki , kui leidis , et oli köögis riides maganud . </s> <s> Seda oli ennegi juhtunud . </s> <s> Ta läks õue , vaatas kraadiklaasi , külma oli kaheksateist kraadi , siis läks aida juurde , katsus lihaaida ust , uks oli korralikult kinni . </s> </p>
<p> <s> Mees naasis majja , küttis pliidi jälle kuumaks , tõi sahvrist verekausi , võttis kapist jämedat rukkijahu , hakkas koogitainast segama , valas ühtlasi ka teekannu vett juurde . </s> <s> Kohvi jõi ta üldse harva . </s> </p>
<p> <s> Mees praadis verekooki . </s> <s> Sõi . </s> <s> Jõi teed peale . </s> <s> Siis ta pani vatijope selga , kummikud jalga ja väljus õue ; läks seaaeda sõnnikust tühjaks ajama . </s> </p>
<p> <s> Kõle ja külm oli tühjas laudas . </s> <s> Vaene kesik oleks siin igavuse ja külma kätte ära surnud , kui tema poleks vahele astunud , mõtles mees , kühvellabidaga jäätanud virtsa eemale loopides . </s> <s> Vanasti oli see aga soe ja hubane laut . </s> <s> Loomad ise kütsid lauda soojaks . </s> <s> Neid oli siin suur hulk . </s> <s> Pidevalt ikka kolm lehma , hobune , mõni vasikas ka , viis-kuus lammast , kaks siga , paarkümmend kana , kalkunid – kõik üheskoos hunnikus . </s> <s> Nüüd oli endine vägev laut kokku vajumas , katus laskis vihmavett läbi , aampalgid olid murdumas , hallitus määndas seinu . </s> <s> Aga kui seaaed jälle puhas ja puupõrand seasõnniku alt väljas – ei paistnudki laut nii troostitu hoonena enam . </s> <s> Uue põrsa võiks vabalt sisse tuua . </s> <s> Viskaks õuest niidetud heinu nurka , mis viga põrsakesel seal soojas pesas lesida . </s> <s> Äärmisel juhul võiks mõne nädala põrsast toaski pidada . </s> <s> Niikaua kuni külmad ilmad mööduvad ja põrsas suuremaks kasvab . </s> </p>
<p> <s> Mees nõjatus labidale , vaatas laudas ringi , sõnnikut oli aastaga mitu koormat kogunenud ; kevadel ta küsib kolhoosi tallist hobuse ja veab selle orgaanilise väetise kartulimaale – seapidamisest kasudki sees ! </s> </p>
<p> <s> Muidu näivad asjad siiski sedamoodi olevat , et laudale tuleb uus pilpakatus või … eterniitkatus – ei tea kumb – peale teha ja aampalkidele toed alla panna . </s> <s> Sest ei ole ilus suurt hoonet hukka lasta minna . </s> <s> Remondituna võib lauda aga kunagi suvila pähe mahagi müüa , küll ostja ta ümber teeb – ehitab päikesepoolsele küljele rõdu , paneb veevärgi sisse ja elektriahjud seintele . </s> <s> Sinna , kus enne lehmade sõimed reas olid , tuleb telliskivipõrandaga kaminasaal . </s> </p>
<p> <s> Nii . </s> <s> Üks vajalik toimetus oli tänaseks toimetatud . </s> </p>
<p> <s> Mees läks aita , tõi sealt pool seapead , ühe jala , ühe kõrva , viis need tuppa , pesi puhtaks , pistis patta , hiljem kavatses sahvrist tuua ning lisada veel maksa ja südame , puhus pliidi all tule jälle põlema . </s> <s> Ise aga süütas mõnuga paberossi . </s> <s> Süldiliha võis pool päeva keeda , vaja ainult aeg-ajalt puid pliidi alla pista , teadis mees . </s> </p>
<p> <s> Nüüd oli mehel jälle suhteliselt vaba voli . </s> <s> Kuid ta ei jäänud , käed süles , istuma , vaid hakkas tööpükste läbikulunud tagumikku jämeda niidiga kinni nõeluma . </s> </p>
<p> <s> Lõpetanud selle töö , hakkas ta habet ajama . </s> <s> Ümmarguse köögilaua taga , peeglikillu ees , kaapis ta vana habenoaga oma jonnakat lõuga . </s> <s> Mees mõtles süldist , mida ta juba õhtul võib keedetud kuumade kartulitega süüa , ja vesi valgus sellise mõtte juures mehele suhu . </s> <s> Mees ajas habet aeglaselt , mõtteid kogunes pähe igasuguseid . </s> <s> Mees juurdles , kuidas uut saeraami veelgi täiustada . </s> <s> Tal oli ammu salajane kavatsus paigutada raami alla saepuruauku paar ventilaatorit , mis raami töötamise ajal saepuru sealt välja puhuksid . </s> <s> Seni tuli tal enesel , kui raam seisis , aeg-ajalt süvendisse ronida , et labidaga saepuru lõksuvale eskalaatorilindile kühveldada . </s> <s> Nüüd ta paneks selle töö peale ventilaatorid , mis viljakuivatis kasutamata seisavad . </s> <s> Kui neid talle ainult lubatakse ! </s> <s> Samuti mõtles mees , mida teha Saksa päritolu vana elektrimootoriga , mis vana saeraami hooratast ringi vedas . </s> <s> Selle peaks puutöökotta pukseerima ja seal kõik tööpingid erilise ülekandega tema külge ühendama . </s> <s> Aga mees ei teadnud veel , kuidas niisugust asja praktiliselt lahendada . </s> </p>
<p> <s> Kui habe sai aetud , hakkas mees kirvevart tegema . </s> <s> Pliidi kõrval nurgas oli kirvevarreks varutud kuiv kasepuuhalg juba ammu meistrit oodanud . </s> <s> Mees tõi kuurist viienaelase lõhkumiskirve , millele oligi vart vaja . </s> <s> Pliidi ees pakul tahus ja voolis mees kirvevarre tunni aja jooksul valmis . </s> <s> Pärast läks pinumaale uut kirvevart proovima . </s> <s> Sellega võis rahule jääda . </s> <s> Siis tuli ta uuesti tuppa tagasi , kaasas vukssaag , saeviil ja saehammaste jagaja . </s> <s> Rahumeeli jagas mees saejao laiemaks ja teritas saehambad . </s> </p>
<p> <s> Aeg oli juba lõunas , nüüd otsustas mees raamatukogus ära käia , enne kui see kinni pannakse . </s> </p>
<p> <s> Raamatukogu polnud mehe elukohast õnneks kuigi kaugel . </s> <s> Mehel oli nailonjope seljas ja sooja voodriga poolsaapad jalas , kui ta sinna läks . </s> <s> Ilm oli õues külm , lumi krudises saabaste all . </s> <s> Mõnikord tuli mehele vastu mõni külaelanik , keda ta viisakalt teretas . </s> <s> Pühapäevariietes oli päris mõnus olla , pidi mees tahes-tahtmata tunnistama . </s> <s> Habe oli ka ilusasti aetud ning lõug Frigoga värskendatud . </s> <s> Küla aga lausa pakitses pühapäevasest elust . </s> <s> Peaaegu igas õues võis lapsi jooksmas ja mängimas näha , paljudes õuedes seisid sõiduautod . </s> <s> Tema eakaaslased , teised mehed või naised , käisid pühapäeviti ikka linnast oma raugastunud vanemaid vaatamas – kellel need veel elus olid . </s> <s> Mehel autot polnud , suvisteks sõitudeks oli tal mopeed . </s> <s> Sellegi oli ta alles möödunud aastal ostnud . </s> <s> Võõraid , õuedes mängivaid lapsi vaatas ta suure õrnusega . </s> <s> Väikesed lapsed talle meeldisid . </s> <s> Temal lapsi polnud . </s> <s> Talle oli küll kord osaks antud õnn armastada ja ka armastatud olla , kuid lapsi polnud see lühike möödunud aja armastus talle kinkinud . </s> <s> Midagi pole parata ! </s> </p>
<p> <s> Peagi astus mees raamatukogu köetud ruumidesse . </s> <s> Noor prillidega tütarlaps tõusis abivalmilt laua tagant , et teenindada lugejat . </s> <s> Mehel endal oli tõesti raskusi huvitava raamatu leidmisega . </s> <s> Sarjad “ Maailm ja mõnda ” ning “ Seiklusjutte maalt ja merelt ” oli ta juba ammu läbi lugenud . </s> <s> Eesti Loodus , huvitav ajakiri , käis tal endal kodus . </s> <s> Prillidega tütarlaps soovitas võtta Konstantin Simonovi romaani “ Relvavennad ” . </s> <s> Pidi olema huvitav teos , sõjast ja puha . </s> <s> Mees kaalus paksu raamatut käes ja nõustus lõpuks . </s> <s> Kuid midagi kergemat palus ta ka veel . </s> <s> Kas ei ole midagi loodusest ja loomadest ? “ Karupoeg Puhh ” on , seletas tütarlaps , kuid see on lastele mõeldud . </s> <s> Las olla , vastas mees , “ Bamby ” oli ka lastele mõeldud , aga ometi väga hea lugu . </s> <s> Saanud kaks põnevat raamatut kaenla alla , mehe tuju paranes , ning ta asus koduteele . </s> </p>
<p> <s> Jõudnud koju , liigutas mees kulbiga süldipaja põhjas konte . </s> <s> Magus lõhn tõusis pajast mehele ninna – sült tõotas tulla aus . </s> <s> Ja see oli juba küllalt keenud . </s> <s> Mees nihutas süldipaja pliidi servale , tõstis selle asemele poti , kuhu valas pool ämbrit vett pesupesemiseks , soojenegu veel siin viimastel sütel , sest puid mees pliidi alla enam ei lisanud . </s> <s> Ta läks nüüd tagatuppa , kuhu ulatus ka soojust õhkuv pliidi soemüür . </s> <s> Mees pani tagatoas televiisori mängima , varsti pidi algama film . </s> <s> Televiisoriekraan läks valgeks ja diktor rääkis vene keeles päevauudiseid . </s> <s> Mees sai vene keelest aru . </s> <s> Diktor rääkis töövõitudest ja töövalvest üle kogu suure maa . </s> <s> Kõikjal tehti innukalt tööd , mõistis mees ja noogutas peaga . </s> <s> Mees läks kööki , otsis kapist kümmekond sügavat kaussi ja taldrikut süldi jaoks . </s> </p>
<p> <s> Õhtu hakkas jälle lähenema . </s> <s> Aga kartuleid tuli veel keeta , kartulid olid keldrist veel toomata . </s> <s> Mees võttis tühja kartuliämbri , taskulambi ja kobis sahvri alla keldrisse . </s> <s> Mis imelik asi see on , mõtles mees , et töö otsa ei saa . </s> <s> Kas hakkab vanadus tulema või ? </s> <s> Kuid vanadusest ta mõelda ei tahtnud , vanadus polnud temasugusele meeldiv teema . </s> </p>
<p> <s> Vähehaaval said kõik tegemised tehtud , väike hulk pesugi pestud , ning mees sõi mõne aja pärast televiisori ees veel kallerdamata sülti keedetud kartulitega . </s> </p>
<p> <s> Esmaspäeval , homme , peab ta varakult jalul olema . </s> <s> Juba kella seitsme ajal sõidab ta soome kelguga mööda metsavaheteed tööle , seljakotis vaaderpass , leivatükk ja praetud pekiviilakad . </s> <s> Tööleminemisest mees praegu unistaski . </s> </p>
<p> <s> Film oli vilets . </s> <s> Tegevus hargnes Rio de Janeiros . </s> <s> Peategelased olid aristokraadid . </s> <s> Mehele film ei meeldinud . </s> </p>
<p> <s> Vaadanud filmi siiski lõpuni , läks mees magama . </s> <s> Ta heitis krigisevasse reformpõhjaga voodisse lapilise teki alla ja püüdis uinuda . </s> <s> Ta keeras enda vasakule küljele , kuid uni ei tulnud . </s> <s> Ja mitte sellepärast , et mees oleks kannatanud unepuuduse käes või et liigseid mõtteid oleks palju pähe kogunenud , vaid – süda hakkas tal rinnus jälle puperdama . </s> <s> Seda ei juhtunud väga tihti , kuid täna öösel oli see vaevus mehel kohe kallal . </s> <s> Mees lamas vasakul küljel ja talle tundus , et rind nagu paisub ja klomp tõuseb pärast iga südamelööki vähehaaval kurku . </s> <s> Mees keeras enda selja peale ja katsus pulssi . </s> <s> Pulss lõi katkendlikult . </s> <s> Vahel ei olnud pulssi viie-kuue sekundi jooksul üldse tunda . </s> <s> Mehel seisatas hingaminegi , ta kergitas oma ülakeha patjadelt , ahmis hääletult õhku . </s> <s> Siis hakkas süda jälle töötama , kuid pulss oli veel kaua aega vaevalt kombatav . </s> <s> Ja hiljemgi , kui süda jälle hoo sisse sai , oli tema tuksetes selge arütmia . </s> <s> Edasi töötas süda mõne minuti normaalselt , siis algas kõik jälle otsast peale . </s> <s> Hood kordusid . </s> <s> Mehele polnud see muidugi mingi uudis , kuid ta unustas alati pärast häireid need katsumused ja kannatused , mis tal vahel öösiti tuli läbi elada . </s> <s> Ta ei olnud südame ega mõne teise elundi pärast veel arsti juures käinud . </s> <s> Apteegiski oli ta ainult hambapastat ning seepi ostmas olnud . </s> </p>
<p> <s> Mees ei julgenud enam vasakule küljele heita , kuigi see oli tema lemmikmagamispoos . </s> <s> Aga ka selili asendis ei töötanud süda . </s> <s> Mees tundis mingit seletamatut enneolematut hirmugi . </s> <s> Ta hakkas närviliselt rinda südame kohal mudima ja masseerima . </s> <s> Ta keeras enda paremale küljele ja süda alustas tasakesi poolelijäänud tööd . </s> </p>
<p> <s> Huvitav , kuidas tema elu küll sõltus sellest pisimootorist ribidest trellide taga , mõtles mees . </s> <s> Ja pole midagi peale selle pisikese mootori , südamekese , mis aitaks inimesel elada , kui ta elada tahab . </s> <s> Aga elada mees tahtis . </s> <s> Ta oli harva mõtelnud , et surema peab . </s> <s> Ta polnud mingi viriseja ega iriseja , kellele elu tüütu on . </s> <s> Ta polnud isegi saatusest sel määral veel mõelnud , et õnnetusi või edu oma elus saatuse kraesse määrida , teha saatus vastutavaks oma elutee ees . </s> <s> Kuigi nii oleks võinud teha . </s> <s> Mees katsus oma pulssi , pulssi polnud üldse tunda , kuigi ka süda arvatavasti praegu ei seisnud . </s> <s> Meest ajas niisugune korralagedus sisimas iiveldama , ta tundis liikmetes ja peas nõrkust . </s> <s> Ta masseeris veel südant , kuid see protseduur , mis varem oli aidanud , oli praegu kasutu . </s> </p>
<p> <s> Ta tõusis voodist , käis mööda tuba , siis mõtles , võib-olla on tuba liiga palav , ja lükkas akna lahti . </s> <s> Akent polnud ta kaua avanud , raamidele kleebitud ajaleheribad ragisesid , kui ta akna lõpuks lahti sai . </s> <s> Tuppa tungis kohe värsket puhast õhku . </s> <s> Mehe enesetunne paranes , ta kallutas end aknast välja ja püüdis hingata täie rinnaga . </s> <s> Õhk oli külm . </s> <s> Õues praksusid aiateibad . </s> <s> Taevas oli tume . </s> <s> Mõni üksik täht ainult vilkus seal . </s> <s> Üks suur täht paistis mehele läbi aknaklaaside ennist voodissegi . </s> <s> Ta vaatas nüüd selle tähe poole ega osanud sellest midagi arvata . </s> <s> Ta mõtles vaid , et täht on väga üksi . </s> <s> Tähtedele on üldse omane mingi eriline kosmiline üksindustunne . </s> <s> Tähtede üksindus on lootusetu üksindus , inimene pole kunagi nii üksik . </s> <s> Mees mõtles enesestki , tema ei tundnud end kunagi üksikuna : teda ümbritsesid asjad , mis olid valmistatud inimeste poolt . </s> <s> Teisi inimesi polnud talle vajagi . </s> <s> Asjad säilitasid mälestusi teistest inimestest . </s> <s> Asjad säilitasid inimkäte puudet ja inimeste andeid . </s> <s> Vahest ainult puutumatus looduses oleks inimene üksi , seal ei meenutaks talle miski teiste inimeste olemasolu . </s> <s> Aga kodus , oma tares , ei olnud mehel kunagi igav . </s> <s> Mis see üksindus siis ka muud on kui igavus . </s> </p>
<p> <s> Mees oli juba ammu sulgenud akna ja lamas jälle voodis . </s> <s> Täht vilkus talle läbi akna . </s> <s> Muidu oli toas pilkane pimedus . </s> <s> Kuid vaevalt jõudnud end teki all soojendada , hakkas süda mehel taas puperdama . </s> <s> Mees mõtles , tuleks juba rutem hommik , läheks tööle , seal poleks aega südamele tähelepanu pöörata – pealegi saaks seal keha tõelist sooja , veri hakkaks ihus korralikult ringlema . </s> </p>
<p> <s> Rahulikult ei suutnud mees voodis lamada . </s> <s> Ta tõusis , käis köögis jaheda veega end vööst saadik pesemas . </s> <s> Justkui oleks parem hakanud . </s> <s> Kuid teki all hakkas mehel veelgi halvem . </s> <s> Süda ähvardas päriselt seisma jääda . </s> <s> Seisma jääda ja lõhkeda . </s> <s> Oleks tal nüüd kodus mingid arstirohudki . </s> <s> Kuid arstirohtusid polnud mehel kodus mitte mingisuguseid . </s> <s> Kui ema veel elas , oli emal arstirohtude hoidmiseks spetsiaalselt sisse seatud terve kummutisahtel . </s> <s> Ema võis alati öösel üles ajada , kui mingi tõbi ootamatult kallale kargas , olgu siis köha , nohu või kõhuvalu . </s> <s> Ema rohud aitasid alati . </s> <s> Mees tundis järsku suurt igatsust ema järele , keda ta siiamaani polnud muidu ammu juba meelde tuletanud . </s> <s> Ta oleks tahtnud olla väikene palavikus laps , kelle eest ema hoolitseb . </s> <s> Mehele meenus , et ema rohtudesse ja arstimisse oli tal alati usku . </s> <s> Niisugust usku polnud tal kunagi kellessegi teisesse inimesse olnud , isegi mitte oma naisesse , kes noorelt suri , aga kes teda siiski oli püüdnud põetada mõne juhusliku tõve või haava puhul veel oma eluajal . </s> </p>
<p> <s> Kogu öö oli rikutud . </s> </p>
<p> <s> Mees tõusis ja läks tegi köögis pliidi ees suitsu . </s> <s> Kell oli juba kaks öösel , siiani oli ümberringi olnud vaikus , ainult äratuskell tiksus tasakesi kapi otsas , nüüd aga kuulis mees õues koerte haukumist . </s> <s> Haukumine kostis väga kaugelt , kuid see võis ka oma küla koer olla . </s> </p>
<p> <s> Mees suitsetas kaua . </s> <s> Ja näis , et süda väsis selle aja jooksul streikimast . </s> <s> Ta alustas jälle korralikku tööd . </s> <s> Mees läks lõpuks magama ja uinus kohe . </s> </p>
<p> <s> Elu tahtis ju elada . </s> </p>
<p> <s> Ees oli veel palju laupäevi ja pühapäevi ja muid päevi . </s> </p></div2><div2 type="alaosa"><head> MAAILMAD </head>
<p> <s> Tuul ulub korstnas . </s> </p>
<p> <s> Keldriakna taga mingi … inimelu . </s> <s> Mingi hele latern raagus puuokste taga . </s> <s> Luuletajate hullutaja sajandeid – linnades just ! </s> <s> Seina taga mulksub ja haiseb veemõõdusõlm , seal elavad rotid . </s> </p>
<p> <s> Päeval võib näha akna taga kellegi tikripõõsaid , kellegi õunapuid . </s> <s> Raamas , mahajäetud aed ! </s> <s> Vaene varakevadine-hilistalvine aiakene … Musträstas elab selles aias – vististi talvitaski siin . </s> <s> Ja must kass käib vahel aknast mööda , vaatab ka sisse ! </s> </p>
<p> <s> Pliidi all hõõgub kustuv turvas . </s> <s> Hõõgub lillaka leegiga . </s> <s> Veel on vara siibrit kinni panna . </s> </p>
<p> <s> Akna taga ikka seesama öö , seesama latern , needsamad alasti oksad . </s> </p>
<p> <s> Needsamad alasti oksad . </s> <s> See väikene maailm akna taga . </s> <s> Aga kaugemal on kõik juba teisiti . </s> <s> Seal on teisi maailmu . </s> <s> Selle maailma taga on teisi maailmu . </s> </p>
<p> <s> Ka inimese hinges on teisi maailmu . </s> <s> Selliseid , kus inimene pole veel kunagi olnud ja kus ta võib-olla ei saagi kunagi olla , kuhu ta kunagi ei kandu . </s> </p></div2><div2 type="alaosa"><head> TEE </head>
<p> <s> Karla sõitis linna . </s> <s> Pulma . </s> <s> Õepoeg Jaak oli vastas , viis onu hotelli . </s> <s> Liftiga mindi hotelli viimasele korrusele . </s> <s> Restorani . </s> <s> Hakati viina võtma . </s> </p>
<p> <s> Karla viinavõtja ei olnud . </s> <s> Tema istekoht oli akna all . </s> <s> Karla vahtis aknast välja . </s> <s> Nägi merd . </s> <s> Merel sõitsid laevad . </s> <s> Laevad olid lastis , istusid sügavalt vees , sõitsid aeglaselt , must suits paiskus hääletult nende korstnatest välja , reelingute ääres seisid juteldes meremehed . </s> <s> Kajakad saatsid laevu . </s> <s> Oli kaubalaevu , reisilaevu , kalalaevu . </s> <s> Ja midagi kodust tungis Karla südamesse . </s> <s> Tal tekkis igatsus millegi tavalise ja vajaliku järele . </s> </p>
<p> <s> Eemal oli linn . </s> <s> Õhtusest udust ja suitsust joonistusid ähmaselt kolmnurksed punased telliskivikatused , ja pikergused paplivõrad nende vahel seisid sirgelt nagu kõhnad kindralid riviülevaatusel . </s> <s> Päike loojus . </s> <s> Aga vaatamata hilisele tunnile , sõitsid laevad merele või tulid merelt . </s> <s> Ja võib-olla sellepärast , et tund oli hiline , olid laevade viled ettevaatlikud ja summutatud ning need ei hirmutanud kedagi , vaid vastupidi , neid oleks tahtnud lõpmatult kuulata . </s> </p>
<p> <s> Kuigi peab ütlema , et üles oli laevade huilgeid üsna viletsasti kuulda . </s> <s> Osalt võis selles süüdistada ka pidukära . </s> </p>
<p> <s> Päike oli lõpuks juba poolest saadik loojunud . </s> <s> Ta oli tulipunane nagu särtsuv süsi , aga ta kastus merre , ja Karlale näis , et vesi kustutab päikese ja jahutab ööseks maha tema hõõgvel hinge . </s> <s> Hommikuks peab päike aga jälle kohal ja vormis olema . </s> </p>
<p> <s> Viimaks tuli Karla juurde õepoeg , viinapits käes . </s> <s> Ta ulatas selle onule ja ütles : </s> </p>
<p> <s> “ Joome siis ka noorpaari terviseks … ! ” </s> </p>
<p> <s> Karla nuusutas pitsi sisu ja küsis : “ Mis see sul siin on ? ! ” </s> </p>
<p> <s> “ Piiritus ! ” vastas tugevasti tuikuv Jaak . </s> </p>
<p> <s> “ Mispärast piiritus ? ” küsis Karla . </s> </p>
<p> <s> “ Äh ! ” vastas Jaak . “ See seisab kaua sees . </s> <s> Ei lahtu … ” Ning tuigerdas eemale , unustades vestluskaaslase . </s> </p>
<p> <s> Karla saatis teda pilguga , vaatles inimesi . </s> <s> Ühest lauast vahtis teda üks silmapaar , mille läige oli kuidagi lähedane . </s> </p>
<p> <s> Karlale meenusid lõõmavad rukkilõikusepäevad kuumal suvel , soojust õhkuv maapind ja taevas , milles ujusid kergest tuulest juhituna heledad pilved . </s> </p>
<p> <s> Pidu lõppes kella nelja ajal hommikul . </s> </p>
<p> <s> Karla viidi ilusti autoga bussijaama , bussini oli veel aega . </s> <s> Ta istus rohelisel pingil , vahtis lahtisi silmi enda ette . </s> <s> Tuul keerutas ajalehti ja jäätisepabereid mööda tolmust asfalti . </s> <s> Päike juba tõusis , kuid siia majade vahele polnud teda näha . </s> </p>
<p> <s> Siis saabus buss . </s> <s> Karla ronis sisse , kobis istmele . </s> <s> Ta sai tukkuda poolteist tundi . </s> <s> Varsti oli tema peatus , ta väljus . </s> <s> Hakkas astuma . </s> <s> Veidi maad sai ta ühe juhuslikuga edasi . </s> <s> Siis aga keeras suur maantee ära , algas külavahetee . </s> <s> Minna oli kaksteist kilomeetrit . </s> <s> Tee oli liivane . </s> <s> Ja liivas on inimesel raske kõndida . </s> </p>
<p> <s> Pärast jõudis Karla jõe äärde . </s> <s> Praam oli parajasti sillas , sõitjaid rohkem polnud ja ülevedaja viis Karla kohe üle . </s> <s> Vedu maksis kolm kopikat . </s> <s> Kõige väiksem raha Karlal oli kolmerublane . </s> <s> Ülevedajal polnud tagasi anda . </s> <s> Sõidu eest jäigi tasumata . </s> <s> Linna minnes oli juhtunud sama lugu . </s> <s> Nii oli Karla kokku hoidnud kuus kopikat . </s> </p>
<p> <s> Nüüd jäi Karlal minna veel kaheksa kilomeetrit . </s> </p>
<p> <s> Tee kulges mööda ilusat männimetsa . </s> <s> Kuueristil tegi Karla väikese peatuse , puhkas jalgu , istudes pehmel kännul . </s> <s> Ümberringi õitses põdrakanep . </s> </p>
<p> <s> Peale puhkust astusid jalad nagu iseenesest . </s> <s> Hingaminegi muutus kergemaks . </s> <s> Pool päeva oli ka juba möödas . </s> </p>
<p> <s> Ning siis väljus Karla metsast , lagedatele põldudele . </s> </p>
<p> <s> Kõik oli nii tuttav juba : hõreda rohu ja kassikäppadega põndakud , see looklev kivikõvaks tallatud rada nende vahel , see pilvitu sinine taevas , mis kõrgus pea kohal , ulatudes ei tea kui kaugele . </s> </p>
<p> <s> Peagi hakkas küngaste varjust paistma ka kodu , kõige kallim paik . </s> </p></div2><div2 type="alaosa"><head> MAGNUS </head>
<p> <s> Naine saatis Magnuse aida taha , sealt läks teerada järvele . </s> </p>
<p> <s> Aida taga kasvas palju koerputki . </s> <s> Need olid sama pikad kui Magnuse naine ja õitsesid . </s> <s> Naine aitas Magnusele puldanseljakoti selga , seljakotis oli lehma pea . </s> <s> Aida ees lõikas Magnus rauasaega lehma pea küljest sarved maha , muidu oleksid need seljakoti koest läbi tunginud ja välja paistnud . </s> <s> Sarvedel oli seitse rõngasringi , nii palju kordi oli Salme , hea lehm , vasikaid ilmale toonud , nii palju kordi oli ta piimas olnud . </s> <s> Magnus nohises ja asus teele . </s> <s> Naine jäi talle järele vaatama . </s> <s> Naisel oli kahju Magnusest ja lehmast . </s> <s> Lehm , kuigi ilma peata , viidi just kolhoosi sigadele söömiseks . </s> <s> Naist ei rahuldanud zootehniku arvamus , et lehmaliha paneb kolhoosi sead läikima – kahju oli oma lehmast ikka . </s> <s> Magnus tallas õitsvate kõrveköömnete varsi jalge alla , kui üle niidu läks . </s> <s> Järve ääres polnud ta juba terve aasta käinud . </s> <s> Teerada oli rohtu kasvanud ja Magnus astus silmalt läbi heina . </s> </p>
<p> <s> Kui Magnus järve äärde jõudis , keeras ta oma vana , laudadest kokkulöödud küna korraks kummuli , kallas vee välja . </s> <s> Viskas seljakoti kuiva küna põhja , võttis laiast taskust tullid , kinnitas need , istus siis künasse ning asetas juppideks kulunud aerud paika . </s> <s> Roostikust krooksatas kurvalt järvekaur , kuskil pladistasid linnutiivad vett . </s> <s> Magnus ei silmitsenud järvepinda , ei näinud , kuidas sarvikpütt lähedal sukeldus . </s> <s> Selg vastaskalda poole , hakkas ta aeglaselt sõudma . </s> <s> Soni randialune oli juba higine , ta ei võtnud mütsi peast , et kammimata juustesse oleks õhku saanud , ta sõudis , ja seljakotis oli tal lehma pea , mille pidi viima linna , loomakliinikusse veterinaarbakterioloogia laboratooriumi . </s> </p>
<p> <s> Järve vastaskallas ei olnud kaugel , ainult poolteist kilomeetrit . </s> <s> Seal kavatses Magnus küna liivale tõmmata ja jala edasi minna bussi peale . </s> <s> Bussiga sõidaks ta siis linna . </s> <s> Kärbsed ja parmud tiirutasid Magnuse ümber ja laskusid seljakotile . </s> <s> Nädal aega oli Salme-lehma saatus Magnuse hinges ja tegudes esikohal olnud . </s> </p>
<p> <s> Lehm oli haigestunud harva esinevasse haigusesse – teetanusse , kangestuskramptõvesse . </s> <s> Isegi kolhoosi vet-arsti praktikas polnud sellist haigusjuhtu iial ette tulnud , ta ei osanud Magnuse lehma arstida . </s> <s> Aga kui erialasest kirjandusest asja uuris ja diagnoosida juba oskas , oli hilja , pühapäevane päev ja apteegid kõikjal kinni . </s> <s> Ning ega Magnuski kohe loomatohtri poole pöördunud . </s> </p>
<p> <s> Lehm aga oli kange nagu pukkjalg , saba sirge , kõrvad kikkis , suu kõvasti kinni – pikali ta niiviisi esmaspäeva hommikul kukkuski . </s> <s> Tuli sooritada hädatapmine . </s> <s> Loomatohter pistis Magnusele saatelehe linnasõiduks pihku – ja siin , keset järve , Magnus oma lehma peaga praegu asuski , sest just pea oli käskinud väsinud tohter laboratooriumi viia . </s> </p>
<p> <s> Magnus sõudis vähehaaval veekogul . </s> <s> Ta polnud seljakotilt õieti küll pilku tõstnudki , kuid alles nüüd – vähese hilinemisega – märkas : seljakoti alumine osa on juba lausa märg . </s> <s> Vesi künas oli tõusnud lühikese ajaga hirmuäratavasse kõrgusesse . </s> <s> Aga Magnusel polnud mingit topsikut ühes , et vett välja loopida . </s> <s> Nii hukas oli siis tema lamedapõhjaline paat , et nii ropult vett läbi laskis . </s> <s> Polnud sellega tänavu , jah , keegi sõitnudki . </s> <s> Ainult külapoisid olid kalal käinud . </s> <s> Aga nemad polnud Magnuse küna kohta ühtki halba sõna ütelnud , kalagi said . </s> <s> Magnus ise viimasel ajal enam kalamees polnud , sellepärast oli ka sõiduriist korrast ära . </s> <s> Bussi peale läks ta ikka jalgsi ümber järve , kui kandamit just ei olnud . </s> <s> Aga kui kandamiga oli , siis pani selle jalgratta raamile , viis jalgratta raamil bussipeatusesse , seal peitis jalgratta peatusepaviljoni taha põõsastesse . </s> <s> Kuid nüüd oli tal jalgratta väliskumm pikalt lõhki , uut ei olnud jõudnud veel muretseda ; täna ostaks , kui mahti saaks – raha oli kaasas . </s> </p>
<p> <s> Magnuse küna hakkas lausa vajuma . </s> <s> Magnus sõudis rutates , et vähemalt madalasse kohta välja jõuda . </s> <s> Kaldani polnudki enam palju maad . </s> <s> Kuid vesi valgus järsku üle küna parraste , Magnus tundis tagumikku märjaks saavat . </s> <s> Mees heitis aerud käest , tahtis haarata seljakoti paelte järele , kuid seljakott kadus samal silmapilgul aegamisi kollaste vesikuppude vahele . </s> <s> Magnuski langes ninapidi vette . </s> <s> Puristades tuli ta veel alt välja , jalad ulatusid vaevu põhjamudale . </s> <s> Üks aer ujus veepinnal , Magnus krahmas sellest kinni . </s> <s> Siis hoidis pead kuklas , et vesi suhu ei satuks , ning kompas seljakoti väljatõmbamise eesmärgil aeruotsaga põhja oma jalge all . </s> <s> Seljakotti ta ei leidnud , komistas aga künarisu otsa ning käis sedaviisi vastumeelselt veel kord vee all ära . </s> <s> Vesi ei olnud läbipaistev , oli mudane ja sogane . </s> </p>
<p> <s> Magnus sülitas kohvipaksutaolise järvevee lõugade vahelt välja , viskas aeru eemale ja hakkas kuivale komberdama . “ Tont söögu seda lehmapead ! ” sajatas ta ja tema sajatus kandus kajana mööda vett iga järvesopini , äratas seal vesikanade ja muude lindude tähelepanu . </s> </p>
<p> <s> Magnus kalpsas kalda poole , varsti oli tal vesi juba vööni , siis veel mõnikümmend sammu kaislates ja konnarohus , ning tilkuv Magnus prantsatas kõrvale maakamarale . </s> </p>
<p> <s> Alles praegu , lirtsuvaid kummikuid jalast kiskudes , märkas mees , et oli kogu aeg vaikselt nutnud ; pisarad olid voolanud üle näokortsude kui kevadine suurvesi üle kartulimaa künnivagude . </s> </p>
<p> <s> Läinud oli lehm , läinud oli lehma pea . </s> <s> Kadunud oli inimese au , kuulsus ja väärikus . </s> </p>
<p> <s> Magnus jättis teise lirtsuva kummisaapa jalga , koukis taskust portsigari paberossidega . </s> <s> Paberossid olid kuivad . </s> <s> Kuid tikud olid märjad . </s> </p>
<p> <s> Ainult ühe korra oli Magnus nii nutnud – vaikselt , enesele teadmatult ; ligi kolmkümmend aastat tagasi oli see . </s> <s> Ta oli siis kolhoosi esimees . </s> <s> Kolhoos oli väikene , ainult üks küla , Tõukusi küla – kümme talu , liikmeid : naisi üheksateist , mehi kuus . </s> <s> Aga vili oli vägev , saak sügisel suur . </s> <s> See oli esimene kolhoosiaasta . </s> <s> Magnus organiseeris viljamasindamise talgud , lubas korraldada ka lõikuspeo . </s> <s> Läks kaheksa kilomeetri tagant jalgrattaga , lenkstangil kümneliitrine piimajahutusnõu , koduviina tooma . </s> <s> Eks viinameistri juures hakatud kaupa proovima . </s> <s> Magnusel oli kanapea . </s> <s> Selles oli süüdi magu : kolmveerandist maost jäi ta ilma noore mehena , kui hobune rautatud jalaga kõhukoopasse lõi . </s> <s> Allesjäänud magu ei suutnud vastu võtta suuremal hulgal ei viina , ei sakusmenti . </s> <s> Tagasiteel jäi Magnus ühel künkal toppama ja langes sügavasse joobnuunne . </s> <s> Kui silmad lahti tegi , nägi päikest loojumas , tõukas jalgratta endast räpakalt eemale . </s> <s> Piimajahutusnõult oli kaas kukkudes pealt ära lennanud ja kümme liitrit kallist peoviina liivasesse pinnasesse nõrgunud . </s> <s> Sealt ei saanud seda kätte enam ei jõuga ega kavalusega . </s> <s> Mida tehti peolauas rasvase lambaga , kelle Magnus oli eraldanud pruukostiks ? </s> <s> Kuidas see meestel niisutamata kõrist alla läks , oli Magnuse esmane mure tookord . </s> <s> Lõikuspidu peeti küla kõige suuremas majas , nädala eest oli seal surnud vanaperenaine , saunakatlas oli veel surnupesuvesi alles – selle sees lubasid kokad Magnust teele saates lamba ära keeta . </s> <s> Ning Magnus märkas , et tal olid pisarad silmas . </s> <s> Häbi ja valu , häbi ja valu ! </s> </p>
<p> <s> Sama lugu oli ka nüüd siin peale lehmapea uppumist . </s> <s> Kui armsast lehmast Salmest polnud enam midagi järele jäänud . </s> <s> Ainult sarved aida ees . </s> </p>
<p> <s> Aga parata polnud midagi . </s> </p>
<p> <s> Magnus valas teisestki saapast vee välja , tõusis püsti . </s> <s> Pani saapad kaenla alla ning hakkas mööda järvekallast kodu poole minema . </s> <s> Madalal , mööda veepinda , tõmmeldes ärevalt tiibadega , põgenesid Magnuse eest vihitajad . </s> </p>
<p> <s> Küll kodus asi laheneb , mõtles endine kolhoosiesimees . </s> <s> Küllap nad uue lehma saavad . </s> <s> Enese rõõmuks ja naise rõõmuks . </s> <s> Ja küll ta harjub uue lehmagagi ning hakkab teda armastama ja austama nagu endist lehma Salmet . </s> <s> Ükskõik kui raske ka poleks head lüpsilehma kasvatada , küll hakkama saab . </s> </p>
<p> <s> Vilets ning kössivajunud oli Magnus , kui varsti oma õueaia värava taha ilmus . </s> <s> Kodukrantski ei tahtnud teda haukumisega tervitada . </s> <s> Krants pikutas kuudi ees . </s> </p></div2><div2 type="alaosa"><head> MAASTIK </head>
<p> <s> Üks nägemus piinab mind . </s> <s> Küll mitte nii , et ma kannataksin lausa . </s> <s> Üks maastik . </s> <s> Tolmune kivisild , ja linavabriku hoone – vaikne maja , sest välja masinate müra ei kosta . </s> <s> Ja õhus hõljub takupuru . </s> </p>
<p> <s> Vasakul on paisjärv . </s> <s> Õieti on see jõgi , mis siin sillaaluse tammiga laiaks paisutatud . </s> <s> Aga seda ei pruugi kõik teada . </s> <s> Köögiviljaaiad kallastel on kaldu jõe poole ja kevadel ujutab neid suurvesi . </s> <s> Aga suvel on vesi taganenud ja jõekalda ning köögiviljaaedade vahelt viib looklev rada alevisse . </s> <s> Ehkki sinna saab ka mööda maanteed . </s> <s> Sinna läheb busski . </s> </p>
<p> <s> Paljudel inimestel on paadid . </s> <s> Ühist paadisilda pole . </s> <s> Üks vana lagunenud on , aga see on poolest saadik vee alla vajunud , lauad on lahti , libedad , läigivad kuuvalgel ööl , ma olen sellel istunud , ma tean . </s> </p>
<p> <s> Jões olen ma ka ujunud . </s> <s> Aga vesi on külm , põhi mudane . </s> <s> Ei saa täit karastust . </s> </p>
<p> <s> Kord püüdsin ma selle jõe kaldal maipõrnikaid . </s> <s> Need lendasid mulle vastu mööda jõekallast , madalalt . </s> </p>
<p> <s> Siis on seal veel kirik , roheluses , justkui ära peidetud . </s> <s> Ainult rist paistab üle puulatvade . </s> <s> Kirikuaed on väike , tihedasti haudu täis . </s> <s> Haudade ümber on tarad või kasvavad põõsad . </s> <s> Ilmtingimata leiad põõsaste vahelt mugava pingi , millel võid istuda , kui soovid . </s> <s> Kaugemal on põld , lõpmatu ja sile – justkui lennuväli . </s> <s> Ma olen sellel kõndinud . </s> <s> Põld oli roheline . </s> <s> Rohus ei õitsenud lilli , isegi võililli mitte . </s> </p>
<p> <s> Ja siis mets . </s> <s> Noor männimets , hõre ja läbipaistev . </s> <s> Metsaalune on ära tallatud . </s> <s> Selles metsas võib filosofeerida , rääkida elust ja kunstist , aga kõneldes on nii elu kui kunst mõlemad jube elukauged , ja sellepärast tuleb tahtmine elada mitte ainult sõnades , sõnadega , vaid tegelikult , ihuliselt – ühesõnaga , tööd tehes , niiviisi tõelisi kogemusi omandades . </s> </p>
<p> <s> Külavaheteed . </s> <s> Kõrgepingeliin . </s> <s> Ja pappel , mis otse kõrgepingeliini traatide all kasvab , nii et oksad traate riivavad . </s> <s> Ma olen selle otsas käinud kribinal-krabinal . </s> </p>
<p> <s> Üks maja jõe ääres , köögiviljaaedade keskel . </s> <s> Kevadel pannakse kartuleid maha . </s> <s> Maja , valgetest silikaattellistest . </s> <s> Kõik nii tuttav : trepp , mis üles viib , aknad , millest valgust paistab , mille ees tuul kardinaid hõljutab . </s> <s> Maja on kahekordne , selles on neli , kui mitte kaheksa korterit . </s> </p>
<p> <s> Öine jahedus . </s> <s> Jõelt õhkub külma . </s> <s> Koerad hauguvad mitmehäälselt . </s> </p>
<p> <s> Ainult . </s> </p>
<p> <s> Aga kellele seda maastikukirjeldust vaja on ? </s> </p>
<p> <s> Kellele seda nägemust tarvis on ? </s> </p>
<p> <s> See on vaid minus . </s> <s> Ja see kaob kord koos minuga . </s> </p></div2><div2 type="alaosa"><head> VALGE KÕRB </head>
<p> <s> Valges linnajaos , ruudulises majas , seal elab üks naine , üksik naisterahvas , kes tihti aknast välja vaatab – nagu Valtonil “ Mustamäe armastuses ” . </s> <s> Naine on ilus . </s> <s> Kahju ainult , et ta töötab mingis kontoris , istub seal igav-liikumatult pikad päevad . </s> <s> Miks ei võiks ta huvitavam inimene olla . </s> <s> Miks ei võiks ta just olla Prantsusmaalt naasnud . </s> <s> Et külastas seal järgmisi linnu : Toulon , Avignon , Clermont-Ferrand , Lyon , oli läbisõidul Pariisiski , tuli tagasi koju läbi Šveitsi , Itaalia , Jugoslaavia – kaks päeva peatus muide ka Banja Lukas . </s> <s> Aga ei ! </s> <s> Ning sinna ei saa midagi parata . </s> <s> Ta ei tea jutustada , kuidas välismaalane armastab , kas kuumalt . </s> <s> Tal pole olnud möödunud sügistalvel Šveitsis ega Prantsusmaal ühtki kergemat laadi pealiskaudset – aga missugune epiteet oleks õigem ? – romaani mõne hispaanlase või kreooliga . </s> <s> Aga tal oleks võinud neid olla – sest ta on vaba . </s> </p>
<p> <s> Kuid tal pole olnud nimetamisväärseid romaane kohalikegi meestega . </s> </p>
<p> <s> Ta tahaks küll sõita Otepääle järgmisel talvel . </s> <s> Selleks ta kogub raha . </s> <s> Ja sõidabki – kui tuusiku saab . </s> <s> Ametiühing igal juhul lubas . </s> </p>
<p> <s> Sellised on tema lähimad tagasihoidlikud plaanid . </s> <s> Aga liiga pikalt pole ta ise neist kunagi rääkinud . </s> </p>
<p> <s> Selle ilusa naise nimi on Liiri . </s> </p>
<p> <s> Loomulikult oleks mingisugust meest Liiri ellu vaja . </s> <s> Siis tekiksid dramaatilised kollisioonid . </s> <s> Asi muutuks põnevaks . </s> <s> Vahelduksid rõõm , mure . </s> <s> Oleksid kannatused . </s> <s> Need ühendaksid , õilistaksid . </s> <s> Ja peamine , igav ei oleks . </s> <s> Liiri saaks partneriga teatris käia , poeski – partner kannaks kilekotti leiva-saiaga , peetidega , majoneesiga . </s> <s> Õhtuti , kui õues tuiskab ja jalutada ei saa , võiks partner lugeda Liirile luuletusi , just neid autoreid , keda naine vähem tunneb , nagu näiteks Jaan Lõo või Valmar Adams , viimaselt ilusaid ridu : “ … et meid ei muljuks nüüdisaja tank ” ja et “ … meid varjaks raamatute õitsev aed ” . </s> <s> Või neid 1940. aastal kirjutatud värsse , mis iseloomustavad juunipöörde-eelset aega Eestis : “ hoidis vangis meid/ nälg/ ja nülg/ ja tääk/ ja kodanlik propaganda . ” Samuti võiksid nad koos sirvida Jaan Kaplinski teoseid , arutada , mida siis õieti tähendavad ütlemised mõnedel lehekülgedel kogus “ Õhtu toob tagasi kõik ” ; ja nad oleksid kaua nende Sappho sõnade mõju all , mis kõlavad nii : “ Õhtu , tagasi tood kõik , / mis pillas laiali kirgas koit , / tood lamba , tood kitse , / tood emale tagasi lapse . ” Need sõnad jälitaksid neid võib-olla pikki nädalaid , kuid . </s> <s> Kuid ununeksid nagu muugi informatsioon , nagu ununevad kaugete riikide ministrite nimed , kui neist päevauudistes enam ei räägita . </s> </p>
<p> <s> See kujutluspilt pole muidugi väga realistlik . </s> </p>
<p> <s> Kes eestlastest siis nii väga luule tegemise peale aega raiskab , eestlane teenib raha ; eesti abikaasad on omavahel kaugeleulatuvate majanduslike plaanidega seotud , imelik , et nende vahel üldse abielulahutusi ette tuleb . </s> </p>
<p> <s> Aga praegu pole Liiril veel niisugustki meest , kellega vastasmaja aknalt pilke vahetada saaks – nagu Arvo Valtoni jutustuses . </s> <s> Tahes-tahtmata Liiri vananeb niiviisi – aastad lähevad ; partii , mis noorpõlves oli , läks … nojah , aga seda võiks meelde tuletada , kui dialoog käivituks , kui algaks vestlus Liiri ja uue mehe , keda veel pole , vahel . </s> <s> See meesterahvas võiks öelda : </s> </p>
<p> <s> “ Ma ei usu , et sul kunagi kedagi pole olnud … ” </s> </p>
<p> <s> Liiri punastuks , kohmetuks , mõtleks , kas mängida välja see noorpõlve trump või jätta see välja mängimata – sest mida arvaks vastaspool ; kas kiita end üles , anda mõista , mida kõike pole lühikeses elus juhtunud ; või teeselda tallekest , olla süütu ning abitu ja unustatud , kas hirmutada või otsida kaastunnet . </s> </p>
<p> <s> Kuid saatus pole Liirile leidnud vaba meest . </s> </p>
<p> <s> Vahest Liiri arvab – selleks võiks olla tervisejooksja , kes igal õhtul , aga vahel ka hommikul Liiri akende alt mööda tuhiseb . </s> </p>
<p> <s> Too mees elab kõrvaltrepikojas , tema ja Liiri aknad pole vastamisi . </s> <s> Liiri ei tea , kus ta töötab . </s> <s> Mees käib ka ujumas – seda Liiri nägi oma silmaga , kui viibis rahvaspordikeskuses ekskursioonil ning neid ujulasse viidi . </s> <s> Mehel oli õue peal maja ees auto , millest ta ei pidavat hoolima , sest see olla talle kingitud ; kuid sellega ta siiski sõitis , nii suvel kui talvel . </s> <s> Need andmed sai Liiri kojanaise kaudu , kes oli valmis jutustama kõike , ilma et Liiri oleks midagi küsinud . </s> <s> Kojanaine üldse teadis igasugu asju . </s> <s> Auto olla mehele kinkinud ämm . </s> <s> Seega oli sel mehel naine juba olemas , kuigi Liiri polnud teda üldse naisega näinud . </s> <s> Aega pidi mehel vähe olema . </s> <s> Sest oli vaja raha teenida . </s> <s> Kahetoaline kooperatiivkorter , selle eest tuli pidevalt maksta . </s> <s> Siis veel lapsed ! </s> <s> Kas tal olekski tahtmist Liiriga jännata , kui Liiri talle ligi lööks … kui lööks ! </s> <s> Kas ei ole mehel sisimas juba kõik läbi põlenud – pole seal enam eost mingi uue tunde tärkamiseks . </s> <s> Ja veel : mees olla kaks infarkti läbi põdenud , vanust tal aga – viiskümmend kolm aastat , teine nooruski seega ammu lõppenud . </s> <s> Rumalad mõtted olid Liiril . </s> </p>
<p> <s> Ühel päeval see mees suri . </s> <s> Liiri nägi õues matuselisi mustas . </s> <s> Varsti kadus ka mehe auto õuelt . </s> </p>
<p> <s> Siis hakkas Liiri end rahustama niimoodi : inimene lihtsalt sõitis ära , vahetas korteri , vahetas elupaiga , ise aga on elus , ainult kaugel . </s> <s> Sest päris olematuks seda meest mõelda – see tundus liiga hirmus ! </s> <s> Ta on elus – sedasi tundus parem . </s> </p>
<p> <s> Liiri unistas edasi : tema tulevane võiks olla mõni akadeemik või kaubandustegelane … </s> </p>
<p> <s> Aga tegelik elu läks hoopis teisiti . </s> </p>
<p> <s> Kord hommikul , just kauaoodatud talvise puhkuse esimese päeva hommikul , kui Liiri valmistus prügiämbrit õue viima – kell oli alles kuus , peaaegu et öö veel – , leidis ta oma ukse tagant koridorist jalamatilt kerratõmbunud mehikese . </s> <s> See magas . </s> <s> Vähe sellest , mees oli purjus . </s> <s> Kuid sellestki oli veel vähe . </s> <s> Mees oli haavatud , teda oli pekstud , ta oli verine , õnnetu ; ta oli rahata , dokumentideta – mees oli Liiri hea tuttav , hea tuttav noorusajast , tema esimene ja siiamaani – viimane armastus , too partii , millele ta vahetevahel õnnelikult naeratades mõtles ja millest ta oleks meelsasti mälestusi rääkinud , kui keegi oleks ilusasti mõistnud küsida , keegi , kellele see poleks olnud ükstaskõik . </s> </p>
<p> <s> Liiri ei olnud südametu inimene , ta ei maksnud kätte , ei lohistanud ohvrit naabri ukse taha , ei helistanud miilitsasse , vaid tassis mehikese oma tuppa , hakkas teda ravitsema , parandas ära tema pea , sidus tema haavad , toitis , rahustas kannatanut . </s> </p>
<p> <s> Märkamatult möödus puhkus , läks vett vedama tuusik Otepääle . </s> <s> Liirist sai samariitlane . </s> </p>
<p> <s> Tervelt kuu aeg ei tõusnud haige voodist . </s> <s> Igasuguseid vigasid oli tal küljes . </s> <s> Kõige vastu teadis Liiri rohtu . </s> <s> Pikad päevad olid nad kahekesi koos , Liiri ja see teine . </s> </p>
<p> <s> Millest võisid nad küll vestelda , mida meenutada , millest uneleda – see on nii selgusetu . </s> </p>
<p> <s> Liiri hakkas tööl käima . </s> </p>
<p> <s> Väeti tõusis voodist . </s> </p>
<p> <s> Kuid tervenenud mees ei lahkunud kuhugi . </s> <s> Tal oli Liiri juures hea olla . </s> <s> Liiri arvas , et see on võit . </s> <s> Kuid rängalt eksis ta . </s> <s> Aga Liiril polnud silmi ega aru mõistmaks tõde . </s> <s> Naine oli justkui pimedusega löödud . </s> <s> Ei julge öelda – et see oli armastus . </s> <s> See oli midagi muud . </s> <s> Kas tõesti oli Liiril meelest läinud , kui rängalt solvas see mees tema hinge viisteist aastat tagasi ? </s> <s> Kuidas pettis , uue leidis , toda uut-inetut Liirile eelistas ? </s> <s> Kõik toimus siis järsku . </s> <s> Nüüd on ammused ajad ununenud . </s> <s> Vist Liiri andestas . </s> <s> Või oli mehikesele enesele aru pähe tulnud . </s> </p>
<p> <s> Kuid mees ei pärinud Liirilt : “ Ma ei usu , et sul kunagi kedagi pole olnud … ” Ei pärinud . </s> <s> Dialoog jäi ära . </s> </p>
<p> <s> Mees ravis end , kosus , sai inimeseks . </s> <s> Ta oligi põhja käinud . </s> <s> Enam madalamale polnudki laskuda . </s> <s> Perekonnata , töökohata , sissekirjutuseta , tagaaetav – ses mõttes , et alimente ei maksa – niisugune oli Liiri uus tuttav , õigemini – taasavastatud vana . </s> </p>
<p> <s> Liiri tuli õhtuti töölt varakult koju , tõi toitu , ulatas kušetil lamavale isendile õhtulehe , küsis hoolitsevalt : </s> </p>
<p> <s> “ Mida õhtusöögiks soovid ? </s> <s> Kas … ? ” Järgnes söökide loetelu . </s> </p>
<p> <s> Vastuseks ainult “ äh ! ” või “ möh ! ” . </s> <s> Nii kuid , pikki kuid , kuni aasta täis sai . </s> <s> Üks aasta . </s> <s> Hiljem veel teine otsa . </s> </p>
<p> <s> Ja siis korraga , Liiri tuleb koju – kodu tühi . </s> <s> Külaline , juba omainimeseks saanu , on lahkunud . </s> <s> Kirjagi pole maha jätnud . </s> <s> Pärast Liiri avastab , et ka sada kaheksakümmend rubla säästusid on mehike kaasa võtnud . </s> <s> Aga kirja jätnud pole , ei aadressi . </s> <s> Epopöa lõppes . </s> <s> Pisarad . </s> <s> Ahastus . </s> </p>
<p> <s> Ei ! </s> <s> Ei ! tahaks hõigata . </s> </p>
<p> <s> Ahastusest ülesaamine toimus vähehaaval . </s> </p>
<p> <s> Liiri elas edasi , ära ei surnud ; printsi ta enam ei oodanud , viskas mehed hoopis peast välja , näris kontoris sulepead ning maalis tähti ja arve . </s> <s> Oma välimuse eest enam nii kui enne ei hoolitsenud . </s> <s> Eluarvele sai justkui joon alla tõmmatud . </s> <s> Edasi ei võinud midagi tulla . </s> </p>
<p> <s> Kuid see ei tähendanud , et elu nüüd hall paistis . </s> <s> Elu , vastupidi , omandas palju ilusaid värve . </s> <s> Liiri märkas jälle taevast , tähti – nagu laps . </s> <s> Hinnang elule oli aga kaine . </s> <s> Petta ennast enam ei lasknud . </s> <s> Ka ilu võttis Liiri vastu kainelt , mõistuslikult . </s> <s> Elu võis edaspidi ükskõik kui pikk olla , miski ei kohutanud , kompleksid olid kuhugi kadunud . </s> <s> Liiri tundis ennast saatuse peremehena … perenaisena . </s> <s> Ta oli järsku küps , täiskasvanud . </s> </p>
<p> <s> Kuid häda tuleb sealt , kust ei oska arvatagi . </s> </p>
<p> <s> Samas trepikojas , vastaskorteris elas üks perekond , tavaline koosseis : mees-naine ja üks laps . </s> <s> See laps oli poeglaps . </s> <s> Poeglaps , kes kasvas vähehaaval suureks häbelikuks noormeheks . </s> <s> Niisuguseks noormeheks , kes sporti ei teinud , matkamas ei käinud , päikesevalgust pelgas ning kellest ei saanud punkarit . </s> <s> Sai hoopis lugemishaige , sai luulearmastaja . </s> <s> Luule ! </s> <s> Mis see ometi olgu ! </s> <s> Mis elu see niisugune … ! </s> <s> On autoteenindus , kalalaevad , taksopargid , nafta , kivisüsi , põlevkivi , trammid-trollibussid , agronoomia , veterinaaria , filateeliagi , kõik mehelikud ametid ja harrastused – aga luule ! ? </s> <s> See … midagi õudset ! </s> <s> Nii mõtles Liiri , kui poiss tema juures hakkas käima . </s> <s> Mitte televiisorit vaatamas , kui endal pildikast rikkis , et ei saa jalgpalli jälgida , mitte tuletikke laenamas , hoopis luuletusi ette lugemas , raamatutest rääkimas , mis lõppkokkuvõttes oli võrdne armastuseavaldusega . </s> <s> Aga seda Liiri algul , kui poiss oli nii umbes kuueteist-seitsmeteist-kaheksateistaastane , ei aimanud . </s> <s> Kui poiss kahekümneaastaseks sai , siis Liiri juba veidi mõistis . </s> <s> Seda poissi ei võetud sõjaväkke . </s> <s> Ta oli kõveriku kehaehitusega , nigela rühiga , kehva silmanägemisega . </s> <s> Tema vanemad sõitsid varsti välisriiki tööle , poiss jäi üksi tühja suurde korterisse maha . </s> <s> Ja ta jätkas endiselt Liiri juures käimist . </s> <s> Algul ta luges luuletusi püstijalu , lakke vahtides , kuid aeg nihkus , noor inimene arenes , varsti deklameeris ta juba põlvili diivani ees , millel Liiri näputööd tehes istus . </s> <s> Mida noormees luges , milline oli värsside sisu , selle laskis Liiri meelega kõrvust mööda , kuid kui etleja julgemaks läks – aga kas see oli üldse julgus ? – ja sosinal juba naise külmi põlvi embas , püüdes neid oma lõhkenud huultega suudelda ning luulelt üle proosale läks , pomisedes midagi Liirist kui muusast , siis sai Liiri mõõt täis , ta viskas poisi lihtsalt korterist välja . </s> </p>
<p> <s> Kolm nädalat ei teretanud nad peale seda intsidenti üksteist . </s> <s> Tegelikult nad ei juhtunudki trehvama . </s> <s> Ei tea , kas poiss hoidis kõrvale . </s> <s> Liiril unus juba kogu lugu meelest . </s> <s> Endine elurütm taastus , isegi igavust sigis omajagu pikkadesse õhtupoolikutesse . </s> <s> Ja sellepärast , kui Liiri ükskord uksekella helina peale esikusse tatsas ust avama , oli ta päris rõõmuski , kui nägi noormeest koridoris . </s> <s> Ta lubas noormehel sisse tulla , keetis kohvi , ning viisakas kohmetu olend meeldis talle seekord . </s> <s> Rääkida millestki polnud , niisama pajatati – alustades ilmast ja lõpetades tervisega . </s> <s> Üldiselt oli see isegi tore õhtu . </s> </p>
<p> <s> Neile järgnes veel mõni . </s> <s> Poiss oli edaspidi veidi elavam , impulsiivsem , kuid kallale ei tulnud , põlvili ei laskunud , luulet ei lugenud , ehkki silmad põlesid tal peas . </s> </p>
<p> <s> Ja nende suhted oleksidki võinud jääda püsima saavutatud tasandile , kui poiss ühel päeval poleks Liiri juurde tulnud tõbisena ja palunud naisel talle poest leiba-piima tuua . </s> <s> Seejuures pakkus ta naisele oma palavikuliste sõrmede vahelt rasvast üherublast , mille Liiri instinktiivselt vastugi võttis . </s> <s> Poiss taarus koridori seinast tuge otsides oma korterisse tagasi , Liiri läks poodi . </s> <s> Ostis tellitu , viis poisile . </s> <s> Niiviisi sattus ta esimest korda võõrasse apartementi , mis polnudki nii luksuslik , kui ta oli arvanud . </s> <s> Korter oli väike , tühi ja kraamimata . </s> <s> Poiss lamas aukuvajunud välivoodil , otse akna all , selle täistoppimata raamide vahelt õhkus külma . </s> <s> Ta magas parajasti , köhis läbi une , ning mitme meetri kaugusele oli tunda , et tal on kõrge palavik . </s> <s> Liiril polnud vajadustki oma peopesa ta laubale asetada . </s> <s> Ta siiski tegi seda . </s> <s> Ja ta ehmus tõsiselt . </s> <s> Muidugi oleks võinud kutsuda kiirabi . </s> <s> Kuid Liiri polnud abitute pabistajate killast , tal oli rohtusid , ta segas tervendavaid kuumi jookisid , tegi kompresse , lühidalt – võttis haige oma hoole alla . </s> <s> Järgmisel päeval tööle ei läinud , istus kogu päeva tema juures , oma tuppa noort meest siiski ei transportinud , oma korteri ta lukustas . </s> <s> Ta mõtles , et saab päeva-paariga poisi terveks , kuid oh ei ! </s> <s> Haigus oli hoopis sügaval noore mehe sees , noor mees oli päris otsas . </s> <s> Sugulasi , kes väeti eest oleks võinud hoolitseda , poisil polnud . </s> <s> Paigutada teda haiglasse – ei tulnud Liiril mõttessegi ! </s> <s> Ja kas see oleks õnnestunudki . </s> <s> Liiri tegi ainuvõimaliku otsuse – ta võttis end mõneks ajaks töölt vabaks , sai palgata puhkuse . </s> </p>
<p> <s> Kui noormees juba silmad lahti tegi , võis temaga juttu ajada . </s> </p>
<p> <s> “ Miks su korter nii tühi on ? ” küsis Liiri . “ Kus on mööbel ? ” </s> </p>
<p> <s> “ Vanemad võtsid selle enesega kaasa . </s> <s> Laadisid konteineritesse , viisid raudteejaama , laadisid rongi peale , ” vastas noormees . </s> </p>
<p> <s> Liiri imestas . “ Ja ühtegi raamatut pole sul . </s> <s> Ma mõtlesin , et teil on kodus terve raamatukogu , tuhandeid köiteid . ” </s> </p>
<p> <s> Raamatuid polnud tõesti kusagil näha . </s> <s> Mitte ühtegi . </s> <s> Selle-eest vedeles kõikjal kaustikuid , üksikuid täiskirjutatud paberilehti , sedeleid – neid olid põrandad täis , neist oldi poriste jalgadega ülegi käidud , Liiri küll polnud – aga siiski … </s> </p>
<p> <s> “ Raamatud olen ma vähehaaval maha müünud , millest ma muidu elan , või siis niisama minema visanud … ” rääkis haige . “ Ma ei taha neid näha . </s> <s> Need on võltsid . </s> <s> Ma kirjutan uued . </s> <s> Ma kirjutan uue raamatukogu . </s> <s> Sa ei usu ? ” </s> </p>
<p> <s> “ Usun , ” ütles Liiri . </s> <s> Seda oli nii lihtne öelda . </s> <s> Ta oli valmis ükskõik mida uskuma . </s> </p>
<p> <s> “ Aga … ” lisas Liiri . </s> <s> Talle näis , et vanemad ei hooli poisist vajalikul määral . </s> <s> Nad ei saatnud talle kirjasid , pakkisid , raha . </s> <s> Samuti ei tahtnud poeg vanemaid haiguse ajaks välja kutsuda , ei teatanud neile üldse oma tõvest , ei läkitanud telegrammi . “ Sa ei hooli neist ? ” </s> </p>
<p> <s> “ Nemad ka ei hooli minust , ” vastas noormees . “ Võib-olla ma olen võõras . </s> <s> Võõraspoeg . ” </s> </p>
<p> <s> Liiri noogutas . </s> <s> Ei tea küll , kui tõsi see poisi jutt oli . </s> </p>
<p> <s> Poisi tervis ei läinud aga sugugi paremaks . </s> <s> Liiril ei tulnud pähe , et ta patsienti valesti võiks ravida ; ta oleks pidanud tohtritega konsulteerima , aga ta ei teinud seda . </s> </p>
<p> <s> Vahel poiss sonis , aga siis , kui ta tervis jälle hooti parem oli , palus ta , et naine heidaks tema kõrvale pikali ; ja Liiri lamas tema välivoodil tekil ning poiss püüdis naisolevust siis kõhna käega emmata ; ta hakkas jälle luuletusi lugema , Liiri vahtis see aeg jäälilli aknal ning tema elu tundus hetkel millegipärast küllalt täiuslikuna . </s> <s> Sest radiaatorites mulksus soe vesi , autode mürin üles ei kostnud ning ümberringi oli vaikne , tööle polnud vaja minna – ja see kõik sarnanes puhkusega mingis välismaa kuurordis . </s> </p>
<p> <s> Varsti poiss pomises jälle – et armastab Liirit , kuid Liirit see ei häirinud , pealegi ta ei uskunud pominat . </s> <s> Kõik oli siin elus valesti , valesti seatud , ikka armastati valet inimest ning poissi ei võinud ta ju jälle korterist välja visata – see oli poisi korter , sellepärast las kordab ta siin , mida tahab , arvas naine . </s> <s> Tal oli poisist kahju ja lasi ennast emmata , kallistada . </s> <s> Aga kui noor meesterahvas tulisemaks muutus , Liirit juba enda juurde teki alla hakkas tirima , siis läks rabelemiseks . </s> <s> Rabelemise hoos vajus välivoodi põrandale kokku ja nii see sinna jäigi , sest Liiri eemaldus , kohendas kleiti , ei tulnud enam käeulatusse , mis sest , et poiss nüüd nuttis ja andeks palus . </s> </p>
<p> <s> Järsku oli Liiril kõigest kõrini . </s> </p>
<p> <s> Talle teatati ka töökohast parajasti , tulgu tagasi , on vaja komandeeringusse minna , kedagi pole saata , Liiri on ainuke asjatundja lahendamist vajava küsimuse alal . </s> <s> Liiri tuulutas viimast korda tema tuba ja lahkus . </s> <s> Poiss just magas , Liiri ei hakanud teda äratama , jättis talle vaid mittemidagiütleva kirjakese , umbes nii et – pea vastu ! saa terveks ! – ja kõik . </s> </p>
<p> <s> Tõesti , kõigest oli kõrini . </s> <s> Ta ei olnud enam plikakene . </s> </p>
<p> <s> Algul pidi ta komandeeringus viibima vaid neli päeva , siis pikenes see nagu iseendast nädalale , hiljem palus Liiri veel ühe nädala ise juurde , sest allasutuses , mille tööd ta kontrollima pidi , oli suur korralagedus . </s> <s> Liiri unustas luuletajapoisikese täielikult , ju siis seda vajas ka kogu tema organism ja meel . </s> </p>
<p> <s> Linnake , kus Liiri nüüd elas , asus mere ääres , siin töötas talviti ka mingi sanatoorium . </s> <s> Liiri pandi sinna toidule ja tema lauanaabriks sattus üks umbes viiekümneaastane mees , kes puhkas selles sanatooriumis . </s> <s> Nagu mehe jutust selgus , oli ta lesk , naine oli hiljuti surnud , mees töötas maal , majandis aseesimehena . </s> <s> Tal oli üks infarkt juba olnud , ka vererõhk püsis kõrgel . </s> <s> Sellepärast ta raviski end. Mees oli tõsine inimene , mitte mingi kergemeelne seelikukütt . </s> <s> Ta ei löönud lauanaabrile ligi . </s> <s> Ometi said Liiri ja mees varsti headeks sõpradeks . </s> <s> Tekkisid ühised jalutuskäigud , koos käidi kinos . </s> <s> Teise nädala lõpus tegi mees Liirile abieluettepaneku . </s> <s> Liiri oli nõus . </s> <s> Nad pühitsesid oma otsustamist kohalikus restoranis piduliku lõunasöögiga . </s> <s> Ja tantsisid . </s> <s> Liiri jäi ruttu purju – mitte viinast , vaid õnnest , ootamatust seisusemuutusest – ta oli nüüd ju nagu pruut ikkagi , tulevane abielunaine , mis sest et mitte verinoor . </s> </p>
<p> <s> Ta nõustus kohe maale mehe juurde elama minema . </s> </p>
<p> <s> Liiril said tööasjad aetud , ka mehel lõppes tuusik – nad sõitsid kumbki oma koju . </s> <s> Aga Liiril polnudki see enam nagu kojusõit , ta pidi enda töölt lahti võtma ja oma tulevase mehe juurde elama sõitma – linnakorter ei olnud vajalik , selle võis rahumeeli linnale tagastada . </s> </p>
<p> <s> Kui Liiri rongis kodulinna poole loksus , pea uutest muljetest ja ootusest uimane , siis tuli talle luuletajapoiss jälle meelde , meelde tulid poisi loetud luuletused , tulid meelde üksikud sõnad , read , salmid . </s> <s> Need voolasid kergelt ja sundimatult läbi naise teadvuse . </s> <s> Ja tekitasid mingisuguse erilise meeleolu , eufooria . </s> <s> Seegi sündmus – see poisi ravitsemine – asetus nagu omale kindlale kohale Liiri eluloos , see polnud enam midagi täiesti juhuslikku või pealesunnitut . </s> <s> Ka see oli elu ise , kõik oli omal kohal ja omas ajas vajalik . </s> </p>
<p> <s> Kui Liiri ligines kodumajale , nägi ta juba kaugelt , et tema korteri aknad on pimedad , see oli loomulik . </s> <s> Aga pimedad olid ka naabrinoormehe aknad . </s> <s> Võib-olla sai ta terveks , kindlasti pidi saama , ja teda pole kodus , mõtles Liiri . </s> <s> Kui üldse millestki mõtles . </s> <s> Sest ta seadis samme koduteel lihtsalt automaatselt ja ei vaevanud pead millegagi . </s> <s> Sellepärast läks ta esiteks oma korterisse , süütas esikus valguse . </s> <s> Korter tundus nii armetu . </s> <s> Eriti nüüd , mil kusagil oli olemas peig , tulevane seaduslik mees , kelle kodu saamas ka Liiri koduks . </s> <s> Liiri oli juba hingega , südamega seal , selles tundmatus paigas . </s> <s> Praegu oli oma kodu võõras , selles polnud hea olla . </s> <s> Varem oli hea . </s> <s> See oli kõige armsam koht . </s> <s> Siia võis kõik mured , halvad meeleolud peita . </s> <s> Keegi polnud tunnistajaks , kedagi polnud segamas . </s> <s> Praegu aga oleks kellegagi tahtnud vestelda , vaielda , oleks tahtnud avameelitseda , kiidelda , lõbus olla . </s> <s> Ta valas endale klaasikese likööri , seda tal oli , tal oli ka mitmeid veine , kuid ta soovis midagi kangemat , ta kobis diivanile , tõmbas ka jalad sellele , kuid televiisorit ei lülitanud sisse . </s> <s> Ta jõi väikeste sõõmudega likööri ära , elavnes , muutus energilisemaks . </s> <s> Midagi muud polnud teha , kellegi juurde polnud minna , tal polnud selles linnajaos häid tuttavaid ; ta suundus oma naabrit vaatama . </s> <s> Paljast uudishimust . </s> <s> Või sisemusse peidetud inertsist – tähendab , luulealdis poiss oli Liiri jaoks siiski olemas , omas teatud tähtsust . </s> </p>
<p> <s> Naabri uks oli lahti , Liiri ei kõlistanud uksekella , ta oli nii juba harjunud . </s> <s> Liiri sisenes , süütas tuled . </s> </p>
<p> <s> Kõik oli endist viisi . </s> <s> Toa põrand pabereid täis , neid oli veel juurde siginenud , vedeles kõikjal . </s> <s> Kõige rohkem oli paberilehti välivoodi all ja ümbruses , ka vooditekil , mille all praegugi lamas kõhnunud poiss . </s> <s> Liiri võttis mõned lehekesed , luges , vaatas neid , ühele oli kirjutatud , aga võib-olla ka rohkematele : “ Kus sa oled ! </s> <s> Kus sa oled ! </s> <s> Kus sa oled ! </s> <s> Ma ootan sind … ! ” </s> </p>
<p> <s> Liiri karjatas . </s> <s> Jah . </s> </p>
<p> <s> Poiss ise oli surnud . </s> <s> Kindlasti juba mitu päeva tagasi . </s> </p>
<p> <s> “ Kus sa oled , kus sa oled … ” – ei ole teada , keda osatasid need sõnad , Liiri nime polnud kusagile kirjutatud . </s> <s> Vahest ootas poiss oma ema , kõik võib olla . </s> </p>
<p> <s> Liiri korjas siiski need viimased paberid kokku , viis need ära oma korterisse , viskas prügikorvi . </s> </p>
<p> <s> Ja jõi veel ära veerand klaasi likööri , siis väljus ja helistas maja ees telefoniautomaadist miilitsasse . </s> <s> Ta ei teadnud tegelikult ju , kuhu teatada , arvas – kõige parem siiski on – miilits . </s> </p>
<p> <s> See õhtu täitus igasuguste sekeldustega , asjaajamistega . </s> <s> Liiri andis ka tunnistusi , kuid ülejäänu eest pidid juba hoolitsema teised . </s> <s> Liiri aga ei võinud enam sellesse majja isegi ööbima jääda . </s> <s> Ta pidi kuhugi minema . </s> <s> Ta ei võinud üksi olla , und poleks niikuinii tulnud , ta kartis mõistuse kaotada . </s> <s> Võis juua enda täis , aga ega sellestki midagi tulusat oleks tulnud , teadmata , millega niisugune asi lõpeks . </s> </p>
<p> <s> Ja ta otsustas järgmist : sõidab oma tulevase mehe juurde , praegu kohe ; hea oligi , et too elas kaugel , teises vabariigi otsas , sinna võis sõita öösise rongiga , saab tee peal mõtteid koguda . </s> </p>
<p> <s> Polegi paremat paika ilma peal , kui oma mehe kodu , iseenda tulevane pesa , olgu see ükskõik kus maailma ääres . </s> <s> Mõeldud-tehtud . </s> </p>
<p> <s> Ja öö veetis Liiri juba rongis . </s> </p>
<p> <s> Hommikul oli ta kohal , seisatas väikese linna pikal võõral perroonil . </s> <s> Ta pidi mehe juurde sõitma küll alles kahe nädala pärast , aga olgu pealegi , mees peab aru saama – naise igatsus oli suur . </s> <s> Niikuinii on ju nende vahel kõik juba otsustatud . </s> <s> Ja ka mees on kindlasti kodus , sest oli laupäev . </s> </p>
<p> <s> Aga nüüd enam Liiri tegelikult ei kiirustanudki . </s> <s> Esiteks , ta ei tahtnud liiga vara mehe kodusse ilmuda , mees võib-olla magab veel . </s> <s> Teiseks , ta tahtis linnaga tutvuda , polnud varem siiakanti sattunud , tahtis poodides käia . </s> </p>
<p> <s> Ta sõi hommikueinet väikeses , kuid väga puhtas kohvikus , kus oli vähe inimesi ja väga maitsev kohv . </s> <s> Ka salat oli väga maitsev , selles oli värsket kanaliha , õunu , spinatit , värsket kurki ning mandariinilõike , suures linnas polnud tavalises söögikohas midagi taolist kunagi – kõik oli maitsetu ja seisnud . </s> <s> Siit sai ta isegi külma apelsinimahla . </s> <s> Ja magustoiduks võinuks tellida šokolaadisuflee või saiavormi pohladega . </s> <s> Kõik oli olemas , vähemalt menüüs . </s> <s> Kuid ta ei tahtnud enam rohkem midagi . </s> </p>
<p> <s> Talle meeldis see väikene mugav linnake . </s> <s> Siin keegi ei kiirustanud , kõigil paistis aega olevat . </s> </p>
<p> <s> Kella üheteistkümne paiku otsis Liiri mehe maja üles . </s> <s> See asus linna servas , oli võrdlemisi uus , kuigi mitte eriti originaalse arhitektuurilise lahendusega . </s> <s> Kahekorruseline nagu peaaegu kõik uuema aja individuaalid . </s> </p>
<p> <s> Mees oli kodus , võttis naise rõõmsalt vastu . </s> <s> Ta näitas naisele isegi toa kätte , kus võiks ümber riietuda , reisiväsimust puhata , samuti muud vajalikud ruumid . </s> <s> Nad pidid taas kohtuma lõunalauas . </s> </p>
<p> <s> Lõuna ajal kohtus Liiri ka teiste majaelanikega . </s> <s> Keegi talle küll kätt ei ulatanud , end ei tutvustanud . </s> <s> Teda vahiti mornilt . </s> <s> Lauas istusid peale Liiri ja mehe – mehe ämm , see tähendab , mehe esimese naise ema , siis veel mehe lapsed . </s> <s> Et need olemas olid – seda Liiri teadis . </s> <s> Vanem tütar oli juba kahekümne kuue aastane . </s> <s> See oli salkus juustega õnnetu noorik , kelle näolt ei kadunud tigeduse ja kibestumuse ilme hetkekski ; ta oli riides lohakalt , ei rääkinud lauas sõnakestki , oli millegipärast viha täis ning näis ohtlik nagu lõhkemahakkav pomm . </s> <s> Ülemisel korrusel karjus tema väikene laps ; tütrel puudus mees , kunagi polnud olnudki . </s> <s> Teine tütar , samasugune kibestunud olemisega piiga , oli kuueteistaastane , ainult vanemast õest pea jagu pikem ; ta oli pikkade jalgade ning kätega aktselerant ja ei meeldinud Liirile põrmugi . </s> <s> Ka noorem õde ei rääkinud Liiriga sõnakestki , eelistas vaikida ; hiljem selgus , et noorem õde käis juba tööl , polnudki ülalpeetav . </s> <s> Noorim laps oli üheksa-aastane , poiss . </s> </p>
<p> <s> Lõuna möödus halvasti , pealegi polnud toit maitsev , ja Liiril puudus isu . </s> <s> Mees oli küll lahke . </s> </p>
<p> <s> Hiljem selgus veel , et ämm kasvatab lapsi , rohkem ämmal sugulasi pole ja ta elabki siin , on kogu aeg elanud , mujal tal elamist polegi . </s> </p>
<p> <s> Liiri oli kohal kolm päeva . </s> <s> Tema tuba oli küll vaikne , aga ülejäänud ruumides käis kogu aeg riid ja sõimlemine . </s> <s> Kord oli see tasane , siis jälle paisus rajuseks , paukusid uksed , varises krohv ning kõlises köögiinventar . </s> <s> Lagedesse tekkisid uued praod . </s> <s> Kõige suuremad kädistajad olid mehe tütred . </s> <s> Liiriga üldse ei räägitud , temale heideti vaid piprasi pilke , kui ta majas end kusagil näitas . </s> </p>
<p> <s> Mees oli suurema aja päevast tööl . </s> <s> Ja kuigi ta oli sõbralik inimene , ei kiirustanud ta Liirit tagant – et , kallis , lähme viime paberid perekonnaseisuametisse sisse . </s> </p>
<p> <s> Neljanda päeva hommikul kutsus mees Liiri oma kabinetti . </s> <s> Liiri oli siin juba korra viibinud , ühel õhtul jõid nad siin mehega konjakit ja kohvi . </s> <s> Mees rääkis talle siis oma sugupuust – Liiri ei saanud millestki aru , ta vajus sügavale nahksesse tumedasse tugitooli ja vahtis ainiti raamatukappe , mida olid kõik seinad täis , raamatud lõhnasid , olid vanaaegsed ja tundmatud , võõrad ; ainult mõni tuttav raamatuselg torkas silma , nagu näiteks V. Truhhanovski “ Winston Churchill ” , N. Moltšanovi “ Kindral de Gaulle ” ja “ Antiigileksikon ” kaks tumepruuni köidet … Liiri vaikis tookord kuulekalt , kuulas , kuid mehe sõnade asemel tungisid kõrvu maja muud helid : veesolin köögis , sisin ja sosistamine ning kirumine muudes tubades ; keskenduda oli raske , Liiri oli justkui krambis . </s> <s> Kuid mehe lahke olek ja targad sõnad suutsid Liirit siiski rahustada , lohutada . </s> </p>
<p> <s> Nüüd , neljanda päeva hommikul , istus mees ise sellesse sügavasse tugitooli , kus ennist losutas õnnetu naine . </s> <s> Liiri seisis aga püsti kabineti keskel . </s> <s> Justkui ülekuulatav . </s> <s> Mees rääkis , tema kõne oli selge , esitus julge . </s> <s> Ta ütles niimoodi : </s> </p>
<p> <s> “ Liiri ! </s> <s> Meie abielust ei tule midagi välja ! </s> <s> Lapsed on vastu ! </s> <s> Sa ju näed ise , mis majas toimub . </s> <s> Sa ei meeldi neile , ja ega asi olegi selles … Neile ei meeldiks keegi , ükskõik kelle ma siia tooks . </s> <s> Ämmaga ma saan veel hakkama , aga lapsed – nemad ei luba . </s> <s> Ja ma ei taha nendega suhteid rikkuda . </s> <s> Nad on ikkagi minu lapsed . </s> <s> Majandi autojuht viib sind jaama , ma ütlesin , et ta oleks poole tunni pärast siin , jõuad parajasti pakkida asjad . </s> <s> Ei ! </s> <s> Ära ütle midagi , ära ütle ! </s> <s> Ma ei taha , et sa ütleksid mõne labasuse … ” </s> </p>
<p> <s> “ Ma ei ütle midagi , ” sõnas Liiri . </s> </p>
<p> <s> “ Nii et oleme kokku leppinud , ” jätkas mees . </s> <s> Ta tõusis nüüd tugitoolist , läks oma tammepuust kirjutuslaua taha , millel valitses puhutus ja kord , ja istus seal lihtsale kõvale toolile , muutus kuidagi väikeseks ja haledaks . </s> </p>
<p> <s> Ning Liiri lahkus . </s> </p>
<p> <s> Ta sõitis jälle oma valgesse linnaossa , ruudulisse majja , hakkas sealt kesklinnas tööl käima ning rutiinne tegevuse rütm haaras ja neelas ta peagi jälle oma haardesse , sai tema käsutajaks , peremeheks , valdajaks . </s> </p></div2><div2 type="alaosa"><head> KÜLA </head>
<p> <s> Enne oli küla suur ja võimas . </s> <s> Ehkki mitte inimeste arvu poolest , vaid põldude tõttu . </s> <s> Maa ägas kevaditi , ja sügiseti muidugi ka , kui teda künti ja äestati ning väetati . </s> <s> Vili kasvas ja inimesed olid nagu märkamatud keset neid põlde . </s> </p>
<p> <s> Nüüd oli inimesi vähemaks jäänud . </s> <s> Põldegi on vähem – või pole neid enam üldse mitte – selles külas , millest jutt . </s> <s> Ja ei kasva põldudel enam rukis inimestest kõrgemaks , vaid lokkavad madalad kartulipealsed , levitades oma marjade mõrkjat lõhna . </s> <s> Iga inimene on nüüd kuidagi eriliselt märgatav . </s> <s> Neid sureb ka pidevalt . </s> <s> Iga talv sureb mõni vana inimene jälle ära . </s> <s> Igaüks viib endaga hauda – unustusse – kaasa oma mineviku . </s> <s> Kaob niiviisi mõtestatud tähenduslik elu ; elu , mis on inimestel küll niimoodi läinud , aga mis oleks võinud ka teistpidi minna . </s> <s> Kuidas kellelgi . </s> <s> Üha vähemaks jääb neid , kes mind tundsid , kui ma olin väikene , ja kes ülevalt alla vaadates jälgisid , kuidas ma kasvasin . </s> </p>
<p> <s> Ka mina kaon koos nende inimestega . </s> <s> Iga inimene viib minust tükikese kaasa . </s> <s> Ma jään üha üksikumaks selles ilmas . </s> </p></div2><div2 type="alaosa"><head> TALV . HINGEL KÜLM . </head>
<p> <s> Siis kui sügis algas ja puudelt lehed pudenesid , oli Hiiobil kurb tuju . </s> <s> Sest suvi sai otsa . </s> <s> Hiiob oli suvel tööd teinud , puhanud-päevitanud ning naisi armastanud . </s> <s> Nüüd oli tulemas kole talv ja inimesed pidid hakkama ennast harjutama külmade ilmadega . </s> <s> Hiiob käis ehituse peal tööl . </s> <s> Hiiob ehitas keldrit õunte hoidmiseks . </s> <s> Suve jooksul jõudis ta juba kaks keldrit valmis ehitada . </s> <s> Hiiobi paarimehed olid joodikud ja Hiiobil oli palju tegemist nende suunamisega ja sundimisega . </s> <s> Kuid see oligi Hiiobi amet , sest Hiiob oli brigadir . </s> <s> Hiiob oli poissmees . </s> <s> Vabal ajal luges Hiiob raamatuid , kuid nendes kujutatud elu talle ei meeldinud , sest see ei vastanud tegelikkusele . </s> </p>
<p> <s> Sügisel Hiiob märkas , et on haigestunud raskesse haigusesse . </s> <s> Ta läks dispanserisse , tekitas seal oma ilmumisega palju segadust , ning teda hakati ravima . </s> </p>
<p> <s> Siis kui lumi maha tuli , sai Hiiob terveks , ta lasti taas vabadusse , kuid Hiiobi hingel oli külm . </s> <s> Enne haiglast lahkumist oli Hiiob sunnitud mahalöödud silmi kuulama arsti arvamusi ja hoiatusi oma edasise elu kohta . </s> <s> Meeltes loosung – karskus , astus ta ettevaatlikult tänavale , kartes lume krudisemisega jalge all endale tähelepanu tõmmata . </s> <s> Talle ei meeldinud enam need paigad linnas , mis enne meeldisid . </s> <s> Ta käis silmad maas ja tundis – ta on muutunud tundmatuseni . </s> <s> Ta lõdises vilus tuules , ja kui koju jõudis , siis istus voodile ja embas ennast kätega . </s> <s> Tuba oli kütmata , kuid ta ei toonud kuurist puid ega kütnud tuba soojaks . </s> <s> Raha oli tal otsas . </s> <s> Hiljem suundus Hiiob hoiukassasse , uuris järele , palju raha arvel on , ning võttis kogu summa välja . </s> <s> Ta ostis selle raha eest endale palitu . </s> <s> Talle tulid meelde kenad daamid , kellega ta suvel kohtunud oli ja kellega ta vahekordi omas – osa olid lopsakad ja lõdvad , osa aga saledad ja pringid . </s> <s> Ta naeratas . </s> <s> Ta ostis pudeli viina , jõi selle pargis puu taga ära – restorani või kohvikusse ta ei julgenud minna . </s> </p>
<p> <s> Pärast , koduteel , tuldi talle tänaval kallale . </s> <s> Mitu meest . </s> <s> Noort meest . </s> <s> Ühe suutis Hiiob jalust maha lüüa , kuid teised lükkasid ta enda pikali ja võtsid ära palitu ning rahakoti . </s> <s> Hiiob tahtis karjuma hakata , kuid vereklomp lonksas talle suhu . </s> <s> Ta ei jõudnud veel õieti vihaseks saada , kui tal kätest ja jalust kinni võeti ning läbi tiheda lumesaju läheneva lumekoristusmasina ette visati . </s> </p>
<p> <s> Hiiob jõudis end kuidagimoodi lumesaha eest eemale veeretada . </s> <s> Ta tõusis istuli lumele , vahtis lumemasina punasele signaallambile järele ja sülitas laias kaares . </s> <s> Aga tuul tõi sülje näkku tagasi . </s> </p>
<p> <s> Kui ta taas koju sai , pani ta ahju küdema . </s> <s> Sest talv oli , kahjuks , käes . </s> </p></div2><div2 type="alaosa"><head> PIDUD JA ARGIPÄEV </head>
<p> <s> Kui mees – Avo – ja naine – Leili – küllamineku teel olid , ütles perekonnapea Leili : </s> </p>
<p> <s> “ Ega me ei ole ju kaua , kallis ! ” </s> </p>
<p> <s> Aga ometi olid nad väga kaua külas . </s> <s> Pakuti head süüa ja palju viina ja veini joomiseks . </s> <s> Avo jõi enda ruttu täis , ta jõi mõlemat – viina ja veini – segamini , tal oli mõnus olla ja ta jäi kallutsi diivani seljatoele tukkuma . </s> <s> Leili tantsis aga teiste meestega tagatoas . </s> <s> Mängis muusika , üldine möll läks aina suuremaks , kuni paisus lõpuks ohjeldamatuks orgiaks . </s> </p>
<p> <s> Avo nägi vastu hommikut , kui viinauim haihtumas , unes , et on maavärin . </s> <s> Maa avas oma lõuad , et neelata enda sisse terved majad , terved külad . </s> <s> Kellelgi polnud pääsu . </s> <s> Avo ärkas oma kodus – sinna oli ta öösel taksoga veetud . </s> <s> Ärkas , ja mingit maavärinat polnud . </s> <s> Kell näitas ainult pool kaksteist päeval . </s> </p>
<p> <s> Avo tõusis üles ja läks naisega parki jalutama . </s> <s> Nad imetlesid luikesid tiigil ja sõid ühisel nõul koorejäätist . </s> <s> Siis läksid nad bussijaama oma üheksa-aastasele tütrele vastu , kes sõitis maalt tädi juurest . </s> <s> Tütar tõi kaasa seljakotitäie värskeid kartuleid ; Avo vinnas koti selga . </s> <s> Nad jõudsid koju – kodu oli bussijaama ligidal . </s> </p>
<p> <s> Kodus , juba öösel , nägi Avo jälle unes maavärinat . </s> <s> Ta ärkas , ajas ka naise – Leili – üles . </s> </p>
<p> <s> “ Maavärin on , ” ütles mees . </s> </p>
<p> <s> “ Maavärin ? ! ” avas naine silmad . </s> </p>
<p> <s> “ Õigemini … oli maavärin . </s> <s> Umbes üheksa palli . </s> <s> Ma nägin unes … ” </s> </p>
<p> <s> Rohkem enam mees magama ei jäänud . </s> <s> Ta mõtles . </s> <s> Aga ikka nagu see öösine mõtlemine on : mõtled nii palju , kui tahad , pea jääb tühjaks . </s> <s> Avo mõtles ka külaskäimisest eelmisel õhtul ja talle meenud , et polnud peoperemehega peaaegu ühtegi sõna vahetanud – aga enne olid nad ju sõbrad . </s> <s> Siis kui olid koolipoisid , peale sõda , kui käisid internaatkoolis . </s> <s> Koos unistasid , olid avameelsed . </s> <s> Nüüd on kõik möödas . </s> <s> See , mis oli käes , sellest poldud kordagi unistatud . </s> <s> Ja teades , milline oli peoperemees noorena , tundus Avole , et nüüd on see tema sõber vist väga üksi . </s> <s> Võib-olla sama üksi … kui mõni teine inimene maa peal . </s> <s> Kui läheks õige praegu , öösel , tema juurde . </s> <s> Võib-olla ta istub ka praegu voodil , mõtiskleb . </s> <s> Kuid aken on kindlasti pime , paraaduks eest kinni , lukus , aga kellanuppu õue pool pole – kuidas sõpra siis äratada . </s> <s> Ukse peale kloppida ? ! </s> <s> Avo laskus peaga padjale . </s> <s> Mõtles pidudest , mida ta pidanud oli . </s> <s> Naistest , kellega nalja oli saanud . </s> <s> Ja äratuskell tiksus tasakesi . </s> </p></div2><div2 type="alaosa"><head> ÜMBRUS </head>
<p> <s> Inimesed elasid ümberkaudsetes majades väga ühetaolist elu . </s> <s> Sõid väga palju . </s> <s> Pood oli ka väga ligidal . </s> <s> Seal nad käisid ikka mitu korda päevas ja iga kord ostsid midagi söödavat . </s> <s> See oli nagu rituaal ja kuulus elulaadi juurde . </s> <s> Üldiselt oli nende inimeste elu igav . </s> <s> Paljud olid hiljuti maalt linna tulnud , paljud olid aga linnas üles kasvanud ja eluharjumused ning hariduse samuti siin saanud . </s> <s> Kui keegi kusagil majades või isegi kõrvalkorteris suri , siis ei saanud tavaliselt sellest keegi teada . </s> <s> Matuseauto sõitis hääletult ette ja koolnu viidi surnuaiale linna taha , kuhu ta kui mitteelav ka maamulda lõplikult unustati . </s> <s> Mõningal juhul vaid palgati kedagi surnuaia personalist kalmu järele vaatama – et see liialt rohtu ei kasvaks . </s> <s> Muidu oli ikka nii , et elavatel oli elu ja eesõigus , nende nimel käis hool ja tegevus . </s> <s> Maa jäi tühjemaks , kõik inimesed valgusid maalt linna . </s> <s> Linnas aga imestati , miks turul järjest vähem kaupa müüdi – hooajal polnud sealt enam isegi kartulit saada . </s> <s> Inimesed unustasid maatöö , ja tegelikult ei osanud nad enam õieti midagi teha , naised ei osanud enam õmmelda ega kududagi , mehed ei osanud muidugi enam atra seada ega künda ning külvikordadest polnud nooremad – selge see – kuulnudki . </s> <s> Mehed käisid õues suitsu tegemas , siis kui prügiämbrit olid välja viimas . </s> </p>
<p> <s> Laste elu oli kõige koledam . </s> <s> Neil polnud oma eluga õieti üldse midagi peale hakata . </s> </p>
<p> <s> Sellepärast lapsed unistasid : saaks kooli läbi , võib-olla siis midagi muutub . </s> <s> Hakkavad elama iseseisvat huvitavat elu . </s> </p>
<p> <s> Kuid see oli vaid illusioon . </s> <s> Sai kool läbi , sai ülikoolgi läbi , abielluti , aga elulaad ei muutunud . </s> <s> Kodugi ei jäänud enam alles . </s> <s> Korter , milles elati kunagi – lapsena – , vahetati teise , kolmandagi vastu , polnud enam neid koduseinu , mida paitada , polnud koduhaldjat , kes sind hellalt kaitseks . </s> <s> Oli vaid maailm ja sina selles . </s> <s> Ela , kuidas oskad , jõua , kuidas jaksad ! </s> <s> Ja jälle hakati elama igavat elu , milles kõige tähtsam oli söömine ja poeskäimine , elu ilma võitluseta , jumalata , eeskujudeta . </s> </p></div2><div2 type="alaosa"><head> HIILIB SÜGIS </head>
<p> <s> Sügisene küla . </s> <s> Jõe ääres kollases mansardkorrusega majas on avar kõrge laega tuba . </s> <s> Suure akna juures on kitsas voodi , milles lamab Õilme . </s> <s> Ta lamab selili , käed rinnal risti , vahib lakke . </s> <s> Vahetevahel läbistavad vaikust uksekella helinad . </s> <s> Õilme ei reageeri . </s> <s> Siis on jälle vaikus . </s> <s> Niiviisi möödub tükk aega . </s> <s> Siis jälle uksekella helinad . </s> <s> Taas vaikus . </s> </p>
<p> <s> Siis tuleb kooliõpetaja , vana mees , kohver käes ( selle paneb ukse juurde nurka ) , seljas soe lihtne palitu , peas müts – hiljem hoiab seda kokkukägardatult peos , lilledega . </s> </p>
<p> <s> “ Õilme . </s> <s> Kas tohib ? </s> <s> Kas võib sisse tulla ? ” </s> </p>
<p> <s> “ Võib . </s> <s> Ma olen nii rõõmus , ” sõnab Õilme . </s> </p>
<p> <s> Kooliõpetaja ulatab Õilmele lilled . “ Need on sulle ! ” </s> </p>
<p> <s> “ Aitäh ! ” ütleb Õilme . “ Ma olen haige . ” </s> </p>
<p> <s> “ Haige … ? ! ” imestab kooliõpetaja . </s> <s> Tema hääletoon on hoolitsev . </s> </p>
<p> <s> “ Aga nüüd saan ma terveks . </s> <s> Kindlasti saan , ” kuulutab Õilme , endine õpilane . </s> </p>
<p> <s> “ Oi ! </s> <s> Palavikku on ? ! </s> <s> Hakkan sind arstima . </s> <s> Kas sa söönud oled ? ” </s> </p>
<p> <s> “ Olen . </s> <s> Vähe , ” vastab Õilme . </s> </p>
<p> <s> “ Mis sul valutab ! ? ” </s> </p>
<p> <s> “ Hing . </s> <s> Hing valutab . ” </s> </p>
<p> <s> “ Hing . </s> <s> Kas sa tõesti süüa ei taha ? ” </s> </p>
<p> <s> “ Ei taha . </s> <s> Aga teie tahate ? </s> <s> Eks ole ? </s> <s> Ma tõusen . ” Õilme proovib tõusta . “ Lähen soojendan teile puljongit . ” </s> </p>
<p> <s> “ Pole vaja . </s> <s> Hiljem . ” </s> </p>
<p> <s> “ Kui hiljem , siis hiljem . </s> <s> Palun istuge siia mu juurde . ” </s> </p>
<p> <s> Kooliõpetaja istub . </s> </p>
<p> <s> Tükk aega vaikivad mõlemad . </s> </p>
<p> <s> “ Sügis , ” sõnab viimaks Õilme . </s> </p>
<p> <s> “ Sügis , ” haarab kooliõpetaja sõnast kinni . “ Õigus . </s> <s> Sügis . </s> <s> Sügis . </s> <s> Hiilib sügis , murdja nugis . </s> <s> Ma saan sinust aru . </s> <s> Ainult mul pole sõnu , et seda sulle väljendada . </s> <s> Sügisel hiilib … üksindus , see heliseb vastu kõikjalt . </s> <s> See kumiseb meie ümber . </s> <s> Nii olen ka mina üksi . ” </s> </p>
<p> <s> “ Ma olen sügisel nõrk , ” ütleb Õilme . “ Ja minu elu … näib mulle nagu valge paber mu ees , tühi , sügav ja ilma ühegi reata … kah tulevikus … Õpetaja . ” </s> </p>
<p> <s> “ Jah , mu laps . ” </s> </p>
<p> <s> “ Miks on see kõik nii ! ? </s> <s> Noh . </s> <s> See kõik . </s> <s> See kõik . </s> <s> Koos … Ärge mind kuulake , kooliõpetaja . </s> <s> Ma olen loll . </s> <s> Mis te tegite vahepeal ? </s> <s> Kaks nädalat ei käinud te mind vaatamas . ” </s> </p>
<p> <s> “ Lugesin , ” vastab kooliõpetaja . </s> </p>
<p> <s> “ Mida ? </s> <s> Keda ? ” uurib Õilme . </s> </p>
<p> <s> “ Ah üht-teist . </s> <s> Oskar Looritsat , Kruusbergi , Mohrfeldti , ajakirja Eesti Noorus . ” </s> </p>
<p> <s> “ Ah soo , ” noogutab Õilme , “ ja mina … mina kirjutasin vahepeal . ” </s> </p>
<p> <s> “ Mida ? ” </s> </p>
<p> <s> “ Luuletusi . </s> <s> Aga ei tulnud välja … Hästi igav . </s> <s> Ja polegi millestki kirjutada . ” </s> </p>
<p> <s> “ Vanasti oli … millest kirjutada – autoritel – ma olen jõudnud sellisele veendumusele . ” </s> </p>
<p> <s> “ Aga miks teie , kooliõpetaja , nüüd vanas eas loete veel nii palju ? ” küsib Õilme . </s> </p>
<p> <s> “ Selleks et leida vastused kahele küsimusele : kes on süüdi ? ja mida teha ? ” </s> </p>
<p> <s> “ Ja kas olete leidnud vastused ? ” </s> </p>
<p> <s> “ Ei ole . </s> <s> Aga ma jätkan uuringuid … et lõppude lõpuks siiski … ” </s> </p>
<p> <s> Paus . </s> </p>
<p> <s> Ühtegi häält pole kusagilt kuulda . </s> <s> Ei lehmade ammumist , ei lammaste määgimist , ei kukelaulu . </s> <s> Ei rongi vilet , ei auto mürinat , ei lennuki undamist . </s> <s> Hauguks koergi kusagil . </s> <s> Aga ei ! </s> </p>
<p> <s> “ Kas tahate juba süüa ? ” küsib Õilme . </s> </p>
<p> <s> “ Ega ma sellepärast … tulnud . </s> <s> Tahan muidugi küll . </s> <s> Aga ega ma sellepärast … ” </s> </p>
<p> <s> “ Millepärast siis ? ” </s> </p>
<p> <s> “ Kas tuled mulle naiseks , Õilme ? ” </s> </p>
<p> <s> “ Hea kooliõpetaja , räägime sellest kunagi hiljem . </s> <s> Aasta . </s> <s> Paari pärast , ” vastab Õilme leebelt . </s> </p>
<p> <s> Kooliõpetaja sõnab aeglaselt , mõtlikult : “ Ei . </s> <s> Mul pole aega , Õilme . </s> <s> Saa ometi aru . ” </s> </p>
<p> <s> “ Ma saan . </s> <s> Aga mitte enne . </s> <s> Eks , oleme kokku leppinud ? ” räägib naine . </s> </p>
<p> <s> “ Õilme ! </s> <s> Ära tee mind õnnetuks ! ” </s> </p>
<p> <s> “ Õpetaja , ma ei ole seda au ära teeninud . ” </s> </p>
<p> <s> “ Au ! </s> <s> Au ! </s> <s> Mis au see on , mul on võib-olla endal häbi … Aga sina oled üksi . </s> <s> Ise kolmekümneaastane . ” </s> </p>
<p> <s> “ Nii täpselt teate ? ” </s> </p>
<p> <s> “ Miks ma oma õpilaste vanust ei tea . ” </s> </p>
<p> <s> “ Kolmkümmend kaks olen . ” </s> </p>
<p> <s> “ Keegi teine sind ju ei võta . </s> <s> Sul olid peigmehed , juba maal siin … Ja linnas sa ka mehele ei saanud . </s> <s> Tule mulle ! </s> <s> Ma olen lesk . ” </s> </p>
<p> <s> “ Alles … mitu aastat ? ” </s> </p>
<p> <s> “ Kaks ja pool . ” </s> </p>
<p> <s> “ Nii vähe aega , ja juba … Kooliõpetaja ! </s> <s> Mu vana hea kooliõpetaja . </s> <s> Lõpetame selle jutu . </s> <s> Pealegi lähen ma varsti jälle linna tagasi , puhkus lõpeb otsa . </s> <s> Ega ma igavesti siia jää . </s> <s> Teie aga jääte . </s> <s> Rahvavalgustaja . ” </s> </p>
<p> <s> “ Mis … ? ! </s> <s> Minu kool on ammu juba kinni pandud õpilaste puudumise tõttu . </s> <s> Au ! </s> <s> Mul on eneselgi piinlik . </s> <s> Nii et andesta palun … ” </s> </p>
<p> <s> “ Mis minul siin andestada … ” sõnab Õilme . </s> </p>
<p> <s> “ Minu pealekäimine . </s> <s> Minu ekstsessid . ” </s> </p>
<p> <s> Vaikitakse jälle . </s> </p>
<p> <s> Siis ütleb Õilme : “ Kooliõpetaja ! </s> <s> Lugege mulle veidi piiblist ette . </s> <s> See on seal ! ” Õilme näitab käega . </s> </p>
<p> <s> Kaaslane võtab seinalt väikeselt riiulilt muude raamatute hulgast piibli , küsib : “ Mida lugeda ? ” </s> </p>
<p> <s> “ Ah see on ükstaskõik . </s> <s> Tehke umbes lahti ja lugege esimeselt ettejuhtuvalt leheküljelt . ” </s> </p>
<p> <s> Kooliõpetaja loeb </s> <s> “ Ei ! ” katkestab Õilme . “ Parem värsse ! ” </s> </p>
<p> <s> Kooliõpetaja loeb peast , nukralt , ilma vaimustuseta , justkui – või on see päriselt nii – sundkorras : </s> </p><lg type="free"><l> “ Terve õhtu täitis pääsukeste vidi , </l><l> peagi kauaks jäävad tühjaks pesad , </l><l> siis kui lõuna poole tähevagu pidi </l><l> lähevad kõik ning rohelised kesad </l><l> ei neid suuda enam meelitada ” ( U. Masing ) </l></lg><lg type="free"><l> “ Noore lehma nisast nõrgub rammus piim . </l><l> Pool on minust tulek , pool on äraviim . </l><l> Pool on inimest ja pool on vilgast looma : </l><l> aina ringi siba , lenda , jookse , rooma ! ” ( B. Kangro ) </l></lg>
<p> <s> ja </s> </p><lg type="free"><l> “ Veetilk väljas akna taga </l><l> vulksub kogu öö , </l><l> ei mu haiget keha aga </l><l> valu enam söö . </l></lg><lg type="free"><l> Tuleb kevad trallidega , </l><l> tuulelinnud paelas , </l><l> sõidab vesihallidega , </l><l> vihmamullid kaelas . </l></lg><lg type="free"><l> Päike ilmub , langev vesi </l><l> muutub lausa kullaks . </l><l> Keset laulu , linnupesi </l><l> mina muutun mullaks . ” ( B. Kangro ) </l></lg></div2><div2 type="alaosa"><head> PEATÜKKE SIMONIST </head>
<p> <s> Muidugi jalutas Simon tihti ka metsas . </s> <s> Paljude puude ning põõsastega oli ta juba ammu tuttav . </s> <s> Mõnda puud oli ta näinud või tähele pannud juba kümneid-sadu kordi . </s> <s> Mände ja kuuski ta armastas . </s> <s> Haab ei olnud ka ohtlik , see oli väga kindel puu . </s> <s> Väga majesteetlikud puud olid suure metsa kased . </s> <s> Kuid neid Simon kartis – ainukestena . </s> <s> Need olid väga kurjad ja rasked puud , riugastega . </s> <s> Nende eest pole pääsu , kui nad ükskord robinal murduvad , alla tulevad , neil pole latvades palju oksi , neid ei pidurda teised puud , nad sajavad alla , nii et maa müdiseb . </s> <s> Vana endisaegse metsatöölisena Simon teadis , et nende saagimisel peab ettevaatlik olema , nende tüvikuosa võib kännust kaugele karata , sest pole nad sugugi sirged , nagu alt paistab , nende tüvedes on varjunud jõudusid nagu pinguletõmmatud vibus . </s> <s> Muidugi – nii pikalt ja pidulikult Simon kunagi ei mõtisklenud . </s> <s> Temas oli vaid mingi aim , arusaam – et metsapuud on temast tugevamad , igavlikumad , loomulikumad – ja et nad lohutavad teda , suudavad teda lohutada , kui Simon lohutust vajab . </s> <s> Et metsapuud andestavad talle , mis andestamist väärib . </s> <s> Kuid ei andesta seda , mis andestust ei vääri – ikkagi . </s> </p>
<p> <s> Metsast voolas läbi jõeke , milles oli väga puhas vesi . </s> <s> Küllalt kärestikuline jõeke . </s> </p>
<p> <s> Sellegi ääres on Simon tihti viibinud , ta oli alamjooksust ülemjooksuni ja vastupidigi jõekaldad läbi käinud ning kõik käärud , koolmed ja hauakohad , suuremad kivid ning paigad , kus ainult jäme liiv jõepõhjas , olid talle enam kui tuttavad . </s> <s> See kuulus nagu tema eluloo juurde , kuigi polnud üheski ankeedis kirjas . </s> </p>
<p> <s> Mõnikord häiris Simonit see fakt , et kõik nii tuttav oli . </s> <s> Ta ei suutnud lahustuda muljetes . </s> <s> Palju esines korduvat – kuigi aastaajad vaheldusid ning ootamatusi tuli ette : nii looduses kui Simonis eneses . </s> <s> Siiski oli igal asjal algus ja lõpp . </s> <s> Ja taoliselt kogu maailmas . </s> <s> Polnud nii – et võiks minna mööda metsa , mööda jõekallast , ja maastik vahelduks lõpmatuseni ning Simon eksiks , seda ta soovis . </s> <s> Et tekiks määramatuse tunne , et vaid teadmatus , uudsusevõlu või -hirm ärgitaks ning ergutaks närvikava . </s> <s> Kui hea oleks , kui kusagil ei teataks , kus lõpeb see mets , kus lõpeb või saab alguse see jõgi . </s> <s> Aga Simon ju teadis : jõeke saab alguse soodest , mis polnud siit kuigi kaugel . </s> <s> Ja sood asetsevad kõrgendiku jalamil , kunagi moodustasid nad võib-olla järvegi . </s> <s> Nii polnud üldse huvitav . </s> </p>
<p> <s> Ometi oli see kõik parem kui muu ülejäänu siin elus . </s> </p></div2><div2 type="alaosa"><head> LÜPSJA ANU </head>
<p> <s> Lüpsja Anu elas keset laasi . </s> </p>
<p> <s> Kesköö ajal oli ta veel üleval , vaatas aknast välja ja märkas , et naabri elumaja põleb . </s> <s> Naaber oli õhtul kogu perega tuttavatele külla sõitnud ning võtmed Anu tuppa toonud . </s> <s> Naabri maja asus kahesaja meetri kaugusel . </s> <s> Maja voodri vahelt käisid tulekeeled juba välja . </s> <s> Saun , kuur ning kasvuhoone olid tulest veel puutumata . </s> <s> Loomi naaber aga ei pidanud , lauta tal polnud . </s> <s> Ümberringi mitme kilomeetri raadiuses ei elanud ühtki inimest . </s> </p>
<p> <s> Anu kargas püsti , riietus ja jooksis naabri maja manu . </s> <s> Ei , sinna sisse enam ei tasu tungida , päästmata jäävad mööbel , televiisor ning riidekraam . </s> <s> Ja kakssada rubla paberraha riidekraami all kapis . </s> </p>
<p> <s> Anu pistis küla poole jooksma . </s> <s> Otse üle lume , mööda põldu . </s> <s> Poes on telefon , tarvis tuletõrje linnast välja kutsuda , mõtles Anu . </s> <s> Linn ei ole kaugel , kõigest viisteist kilomeetrit . </s> </p>
<p> <s> Hingeldades jõudis Anu külasse . </s> <s> Oli pühapäeva öö , pood muidugi kinni . </s> <s> Poemüüja elas ise kaugel , sinna ei jõua joosta võtit tooma . </s> <s> Poe akna ees olid aga jämedad trellid . </s> </p>
<p> <s> Poe ligidal elas kaupluse ruumide koristaja . </s> <s> Anu koputas tema uksele ja aknale . </s> <s> Kuid sellest pimedast majast ei vastanud keski , ilmselt olid needki inimesed sõidus . </s> </p>
<p> <s> Anu jooksis edasi . </s> <s> Teispool mäge , siit viis kilomeetrit , elas kolhoosi esimees , temal oli ka telefon sees . </s> <s> Anu jooksis mäkke , lummetuisanud kibuvitste ja tikrite oksad rebisid ta palitut . </s> <s> Ta tõusis mäeharjale . </s> <s> Seal vaatas tagasi . </s> <s> Metsas põles maja kui küünal . </s> <s> Tuult ei olnud ja tuleleek tõusis takistamatult taevasse . </s> <s> Enam ei suudaks vist ka tuletõrje seda maja päästa . </s> <s> Ju oli see jooks mõttetu . </s> <s> Mis sest , et tuult ei olnud , tuli teeb ise tuult . </s> <s> Pahisev leek võib paisata tuletükkisid ka tema maja peale . </s> <s> Ehkki sel on lumi katusel . </s> <s> Aga majas magab Anu poeg . </s> </p>
<p> <s> Anu hakkas nüüd tagasi jooksma . </s> <s> Ta tundis hirmu , sellepärast jalad nõrkusid . </s> <s> Ta kukkus tihti . </s> <s> Ta jooksis läbi küla . </s> <s> Kõik oli vaikne . </s> <s> Isegi koerad ei haukunud . </s> <s> Tulekahjukuma oli talle teetähiseks . </s> </p>
<p> <s> Alles kodulagendikul pidurdas Anu sammu . </s> </p>
<p> <s> Kena oli tulekahju öös . </s> <s> Kena oli vastukumav taevas , kuhu kadusid hõõguvad sädemed kui väikesed tähed . </s> </p>
<p> <s> Tuli ei olnud Anu majale midagi teinud , kindlalt seisis madal hoone lumes , peas valge müts , mütsi otsas mustav tutt – korsten . </s> <s> Ja majas , jumal tänatud , oli soe ning seal magas väike poeg , kelle ta niikuinii hommikuti magama jätab , kui ise farmi lüpsile läheb . </s> </p>
<p> <s> Anu lähenes tulele . </s> <s> Raksudes ja praksudes vajusid laed alla , veel mõnikümmend minutit , ja kogu maja varises kokku . </s> <s> Hävib inimeste ilus kodu . </s> <s> Ime ainult , et tuli kõrvalhooneid pole puutunud . </s> <s> Ja vist ei puutu ka enam . </s> </p>
<p> <s> Praegu oleks ta juba kolhoosiesimehe majas , ajaks voodist üles torisevat ülemust , mõtles Anu . </s> <s> Aga kas oleksidki tuletõrjeautod paksust lumest siia jaksanud läbi murda ? </s> <s> Ja kust nad vettki oleksid võtnud , siinmail talvel kaevud pooltühjad . </s> </p>
<p> <s> Anu lähenes veelgi tulele . </s> <s> Et end soojendada . </s> <s> Täna öösel ta enam magama ei heida . </s> <s> Vahib , kuidas tuli väiksemaks jääb . </s> <s> Aga pool neli , jätnud poja voodisse , ruttab farmi , kus viiskümmend lehma teda paisunud udaratega ootavad . </s> <s> Enne kella kaheksat on ta juba tagasi . </s> <s> Poeg põõnab siis veel , teadmata , mis vahepeal akna taga õues juhtunud . </s> </p></div2><div2 type="alaosa"><head> AMMUNE AEG </head>
<p> <s> Oli sügis ja täiesti juhuslikult läks mööda seda teed , mis ühendab kahte küla , üks mees . </s> </p>
<p> <s> Oli niisugune kuiv ja soe sügisene ilm . </s> </p>
<p> <s> Aga ei olnud sugugi kaasaeg . </s> <s> Oli umbes aasta 1948 , või 1949. </s> <s> Aga mitte hiljem . </s> </p>
<p> <s> Taimed olid juba närtsinud ümberringi , need olid isegi külma saanud vahepeal ja nüüd olid kuivusest krõbedad . </s> <s> Heintaimed . </s> <s> Vihma polnud ammu sadanud . </s> </p>
<p> <s> Mändide tüved olid kollased , peaaegu latvadeni , ja need olid ilusad puud , võimsad ning kindlad . </s> <s> Nad kasvasid noorte kuuskede keskel , õigemini – kõrgusid nendest kuuskedest üle . </s> <s> Need männid polnud siin siiski ei palgipuud , ei mastipuud , olid kõverikud , igaüks justkui isesugune , iseseisev … </s> </p>
<p> <s> Mehele tuli vastu naine . </s> <s> See oli väikest kasvu naine , aga inetu . </s> <s> Heledas jakis , tumedas poolde säärde seelikus . </s> <s> Jalgade otsas oli tal ka midagi . </s> <s> Sel naisel olid veel kõhnad närvilised käed , need hoidsid midagi pihus – kas sigarette , tikutoosi ? </s> <s> Naise seeliku allservas oli mitu rida tikandit , iga rida ise laiuse ja ise mustriga . </s> <s> Aga niisugustel detailidel pole tegelikult ju mingisugust tähtsust . </s> <s> Naise seelik polnud lai , kuid teerajal käimise ajal riivas see kogu aeg kuivanud pikki kõrsi ja tekitas teatud heli , kahina , nagu roniks rebane läbi kulu . </s> <s> Naise riiete külge oli takerdunud üksikuid takjaseemneid , oma kidadega olid need kinni jäänud kanga kudedesse . </s> </p>
<p> <s> Mees ei olnud vana , aga juukseid oli tal juba vähe peas . </s> <s> Kuid ta ilmselt ei häbenenud oma paljanevat pealage . </s> <s> Tal oli kõrge otsaesine . </s> </p>
<p> <s> Nad said kokku sellel kohal , kus karjakopli lagunev lattaed ulatus kõige lähemale teerajale , aga teisel pool oli järsk astang allamäge – märg , allikaline , savine . </s> </p>
<p> <s> Mehel oli üks käsi taskus , teises käes oli tal tilluke kohver . </s> </p>
<p> <s> Siin oli väga raske teineteisest mööduda . </s> </p>
<p> <s> Kuna mõlemad kõndisid silmad maas , märkasid nad alles siis üksteist , kui peaaegu et kokku põrkasid . </s> <s> Siis seisatusid . </s> <s> Ja vahtisid kaua aega teineteisele otsa . </s> <s> Mees tahtis nagu midagi öelda , kuid loobus sõnadest . </s> </p>
<p> <s> Kuidagimoodi nad siiski möödusid teineteisest , ilma et oleksid libisenud , kukkunud . </s> </p>
<p> <s> Möödus ligi kaks kuud . </s> </p>
<p> <s> Maa oli nüüd päris jääs , halliks tõmbunud rohi härmatisega kaetud , kuid lund veel ei olnud . </s> <s> Oli isegi väga külm . </s> <s> Umbes kaheksateist kraadi alla nulli … </s> </p>
<p> <s> Mõlemapoolse küla korstnatest tõusis üles suitsujugasid ja suits ühines taevases kõrguses pilvedega . </s> </p></div2><div2 type="alaosa"><head> RÕDU </head>
<p> <s> Isa tuli pühadeks koju . </s> <s> Ta töötas lihakombinaadi ehitusel . </s> <s> Teises linnas . </s> <s> Ta oli insener . </s> </p>
<p> <s> Isa käis koos emaga rõdul . </s> <s> Rõdul kuivas pesu . </s> <s> Isa suitsetas rõdul oma piipu . </s> <s> Embas seal ema õlgadest . </s> </p>
<p> <s> Tütrel oli väga hea meel , et isa on jälle kodus . </s> <s> Kogu aeg oli lõbus . </s> <s> Tütar tahtis ka lihakombinaadi ehitusele minna . </s> <s> Riigis , kus ta elas , ehitati väga palju lihakombinaate . </s> <s> Tütrel oli keskkool läbi . </s> <s> Ta tahtis romantikat , igatses võõraste teede ja kaugete paikade võlu järele . </s> <s> Aga ta ei julgenud seda välja ütelda . </s> <s> Mõtles sellest ainult . </s> <s> Aitas emal pesu pesta , toitu valmistada . </s> <s> Tütar oli veel hirmus kõhn , talle meeldis vahel veel patse kanda . </s> </p>
<p> <s> Pühade ajal lõunatati pidulikult koos . </s> <s> Söögid olid head . </s> <s> Joodi veinigi . </s> <s> Isa käis jälle rõdul piipu tegemas , ühtlasi värsket õhku hingamas . </s> </p>
<p> <s> Pühade viimasel päeval sõitis isa ära . </s> <s> Tema naine läks teda vaksalisse saatma . </s> <s> Kui rong liikuma hakkas , liikus naine vaguniga kaasa . </s> <s> Viimaks hakkas vagun väga kiiresti liikuma ja naine ka . </s> <s> Ta jooksis peaaegu perrooni lõpuni . </s> <s> Lehvitas , lehvitas . </s> <s> Enam ei paistnud mehe nägu vaguni aknast . </s> <s> Rongi tuled jäid vaid vilkuma . </s> </p>
<p> <s> Naine jäi seisma . </s> <s> Talle tuli nüüd meelde – ta on pensionär . </s> <s> Mitu aastat juba . </s> </p>
<p> <s> Ta tundis imelist kergust liikmetes ja teadvuses . </s> <s> Võinuks justkui – lennata . </s> <s> Vaja ainult lehvitada veel kätega , ja ta tõuseb õhku – perrooni kohale . </s> <s> Kuid millegipärast ta ei lehvitanud . </s> <s> Muutus kurvaks , sammus tagasi mööda perrooni , lahkus vaksalist , läks eemale . </s> <s> Kadus rahvahulka , lahustus seal . </s> <s> Sadade ja tuhandete inimeste hulgas ei paistnud ta millegi poolest silma . </s> <s> Keegi ei märganud teda , kui ta läks . </s> <s> Ta kuulus ainult iseendale . </s> </p>
<p> <s> Kodus vaatas ta vahel aknast välja – ja nägi , kuidas noored tänaval suudlevad . </s> <s> Millegipärast näis talle siis alati , et suudlemine – see on patt . </s> </p>
<p> <s> Ta tõmbas järsult lahti tütre toa ukse . </s> <s> Tütar oli kodus , istus tugitoolis , jalad istumise all , luges ajalooraamatut . </s> <s> Tütar ei pannud ema tähelegi – raadio mängis toas kõvasti . </s> <s> Tütar luges ajalooraamatut sellepärast , et valmistus ülikooli astuma . </s> </p>
<p> <s> Ema oli väga-väga rahul . </s> </p></div2><div2 type="alaosa"><head> POISID </head>
<p> <s> Liisu oli kojamehe tütar . </s> <s> Kui isa vahel haigena voodis lamas , siis käis Liisu teesid lumest lahti rookimas , küttis internaadi ahjusid . </s> <s> Küttis poiste ja tüdrukute magamistubade ahjusid . </s> <s> Tassis puid süles puukuurist tubadesse . </s> <s> Ise ta käis ka veel koolis , kaheksandas klassis . </s> <s> Oli neljateistaastane , varsti pidi viisteist saama . </s> </p>
<p> <s> Külmapühade ajal , kui tunnid koolis ära jäid , viibis internaadis ainult üks poiss , Mattias . </s> <s> Temal polnud isa-ema , polnud üldse kodu . </s> <s> Ta oli riigitoidul , direktor oli tema ka õppemaksust vabastanud . </s> <s> Liisu küttis ühte tuba , ühte ahju tema pärast . </s> <s> Ja viis kodunt Mattiasele süüagi . </s> <s> Isa käskis . </s> </p>
<p> <s> Liisu armus Mattiasse . </s> <s> Mattias käis Liisuga suhkrusabas . </s> <s> Ei saanud , suhkur lõppes enne otsa , kui nemad leti äärde jõudsid . </s> </p>
<p> <s> Veel käisid nad kirikus , päeva ajal. </s> <s> Sest vahel oli kirikuuks lahti . </s> <s> Seal rääkisid nad Jumalast . </s> </p>
<p> <s> Aga Mattias Liisusse ei armunud , armus teise tüdrukusse , Dianasse . </s> <s> Liisusse suhtus ta küll ka hästi , kuid Dianasse armus ta sügavalt , jäägitult ja lõputult , nii nagu oma kogenematuse tõttu ikka armutakse . </s> <s> Tantsupidudel tantsis ta ainult Dianaga . </s> <s> Mattias oskas hästi tantsida , ema oli õpetanud veel enne oma surma talle tango ning muud tantsud selgeks . </s> <s> Aga Liisu ei osanud üldse tantsida , temal ema polnud , aga isa oli haige ja morn ning üksik meesterahvas , kes tavatses ka tihti viina võtta . </s> <s> Liisu pidi pealt vaatama , kuidas Mattias tantsis . </s> <s> Muidugi ta ei pidanud vaatama , aga ta ikka vaatas … Ta nägi , kuidas Mattias temast eemaldus , Liisu oli äärmiselt kurb , kannatas . </s> <s> Ta tundis end alaväärtuslikuna . </s> </p>
<p> <s> Need olid viiekümnendad aastat . </s> <s> Diana ema ning isa elasid välismaal , olid sinna põgenenud sõja ajal , ja nüüd saabus luba , et Diana võib nende juurde sõita . </s> <s> Ema kutsus teda . </s> <s> Iga laps võis sõita , kui ta polnud veel kaheksateist täis . </s> <s> Seni oli vanaema Dianat kasvatanud . </s> </p>
<p> <s> Liisul viibis ka ema välismaal . </s> <s> Kuid teda ema ei kutsunud . </s> <s> Liisu ema oli välismaal uuesti mehele läinud ja tal oli uus perekond . </s> <s> Ta isegi ei kirjutanud . </s> <s> Liisu teadis ema käekäigust teiste inimeste kaudu . </s> <s> Isa vist sellepärast jõigi palju viina , sest eks ka tema olnud mahajäetu . </s> </p>
<p> <s> Mattias loomulikult ei tahtnud , et Diana ära sõidab . </s> <s> Kuid Diana tahtis ise väga ära sõita . </s> </p>
<p> <s> Viimasel ajal ei käinud Mattias enam üldse Liisuga läbi , ei märganudki teda . </s> <s> Ükskord Diana ütles Mattiasele , et Liisul on isa ära surnud . </s> <s> Siis läks Mattias Liisu juurde koju . </s> <s> Liisu elas alevi servas , nende käsutuses oli kaks tuba . </s> <s> Õigemini köök ja tuba , ühest eramajast , seal nad elasid vaikselt . </s> <s> Nad olid külast alevisse kolinud , sest Liisu isa ei tahtnud kolhoosi astuda . </s> </p>
<p> <s> Liisu oli nutetud näoga . </s> <s> Isa lamas puusärgis . </s> <s> Ka koolidirektor oli seal . </s> <s> Koolidirektor oli Liisu isa sõber . </s> <s> Ta istus praegu laua taga . </s> <s> Kui ta Mattiast nägi , rõõmustas , võttis asuniku taskust , tegi selle lahti , jõi ise ja pakkus Mattiasele . </s> <s> Mattias ka jõi . </s> </p>
<p> <s> Viimaks sõitis Diana ära . </s> <s> Sõitis niimoodi , et Mattiasega isegi hüvasti ei jätnud . </s> <s> Mattias oli vahepeal nädal aega tädi juures Petseris . </s> <s> Sest Mattiase tädi elas Petseris , tema mees oli setu . </s> <s> Oli parajasti koolivaheaeg . </s> </p>
<p> <s> Kui Mattias koolivaheajalt tagasi internaati saabus , ütlesidki poisid , et Diana sõitis minema , välismaale , et sõitis Stockholmi . </s> <s> Mattias sööstis õue , ei teadnud isegi , miks . </s> <s> Seal lendas just lennuk . </s> <s> Mattias jälgis lennukit nagu põrunu . </s> <s> Poisid rahustasid Mattiast . </s> <s> Ütlesid – loll , ega Diana lennukiga sõitnud . </s> <s> Hoopis rongiga Leningradist . </s> <s> Ta on ammu juba kohal . </s> <s> Mattias läks magamistuppa , prantsatas silmili voodile . </s> </p>
<p> <s> Liisu mõtles , et pärast Diana lahkumist pöördub Mattias tema juurde tagasi , hakkab teda jälle märkama , hakkab temaga jalutamas käima . </s> </p>
<p> <s> Kuid ei ! </s> <s> Kui nad juhuslikult kokku said ja Liisu tema käest midagi küsis , temaga rääkis , siis Mattias justkui ei kuulnudki Liisu häält , ei mõistnud teda , vahtis hoopis mujale . </s> <s> Mõnikord vaatas küll ka Liisu silmadesse ja siis oli Mattiase pilk süüdlaslik – vähemalt nii paistis Liisule . </s> <s> Aga tegelikult Mattias lihtsalt ei näinudki Liisut . </s> </p>
<p> <s> Vähehaaval lühenes kooliaeg , lõppes õpiaeg . </s> </p>
<p> <s> Mattias õppis hästi . </s> <s> Tema pilt oli isegi autahvlil . </s> </p>
<p> <s> Aga Liisu jäi haigeks – armastuse pärast . </s> <s> Suvel püüdis ta end uputada , kuid ta päästeti . </s> <s> Siis ta viibis ravil , linnas , asutuses , mida rahvas hüüab hullumajaks . </s> <s> Mattias oli jälle Petseris , käis seal tööl , teenis endale raha elamiseks ja riiete ostmiseks . </s> <s> Tal tekkis seal tutvusigi tüdrukutega . </s> <s> Kuid kõrgkooli ta õppima ei tahtnud minna . </s> <s> Ta oli muutunud apaatseks , elul polnud järsku eesmärki ega midagi . </s> </p>
<p> <s> Tuli minna sõjaväkke . </s> </p>
<p> <s> Mattiasel polnud midagi selle vastu . </s> <s> Ta oli Venemaal viibinud , tema isa-emagi olid sinna maetud , tal oli vene keel suus , ta ei kartnud Venemaad ega kroonut . </s> </p>
<p> <s> Hilissügisel – jah , detsembri keskel , see oli veel sügis – pidi ta minema kutsealuste kogunemispunkti . </s> <s> See oli samas alevis , kus asus tema endine koolgi . </s> <s> Sest alev oli ühtlasi rajoonikeskus . </s> </p>
<p> <s> Hilja õhtul jõudis ta alevisse kohale . </s> <s> Oli vaja kuhugi öömajale saada . </s> <s> Mattias ronis sisse koolimaja esimese korruse kemmergu aknast , sest see oli irvakil , ja läks üles kolmandale korrusele , kus oli tema kunagine magamistuba . </s> <s> Heitis isegi enese kunagisse voodisse pikali . </s> <s> Nagu peaks sel mingi sümboolne tähendus olema . </s> </p>
<p> <s> Laupäeva õhtul polnud internaadis , teadagi , kedagi . </s> <s> Kõik lapsed olid koju läinud , et siis pühapäeva õhtuks või esmaspäeva hommikuks tagasi tulla . </s> <s> Sellepärast oli tuba kütmata , aga külm Mattiast ei heidutanud . </s> <s> Ta võttis võõrastelt magamisasemetelt mitu tekki peale ja magas nende all täiesti rahulikult . </s> <s> Magas peaaegu pühapäeva lõunani . </s> <s> Ja ärkas alles siis , kui kuulis kolinat . </s> <s> Kolin ajas Mattiase ülesse . </s> <s> Tuba oli tuldud kütma . </s> </p>
<p> <s> Toas oli ju ahi , vana ahi , silindrikujuline , plekk-korpusega , mis kunagi alumiiniumvärviga heledaks oli võõbatud , nüüdseks oli värv aga maha varisenud . </s> <s> Ahjukere oli veel muhuline , mõhuline ning arme täis . </s> <s> Poisid olid kirvest ikka ahju loopinud . </s> <s> Kõige usinam loopija oli piirivalve kordoni ülema poeg Paša , tema ei kuulanud kellegi keeldu . </s> <s> Mattias polnud kirvest kunagi loopinud . </s> <s> Pašal meeldis kirvest eriti öösel lennutada ; õigemini õhtul , kui tuli oli toas juba kustutatud , siis hakkas Paša märki viskama , poisid aga peitsid oma pead padja alla või pugesid hoopis voodi alla . </s> <s> Praegugi tolknes kirves ahjukeres . </s> <s> Kütja sikutas seda sealt välja . </s> <s> Kütjaks oli Liisu . </s> </p>
<p> <s> “ Tere , Liisu , ” ütles Mattias ja ronis tekkide alt välja . </s> </p>
<p> <s> “ Tere , Mattias ! ” </s> </p>
<p> <s> “ Sa jälle kütad ? ” </s> </p>
<p> <s> “ Jah ! ” </s> </p>
<p> <s> “ Eks sul ole raske puid kolmandale korrusele tassida . ” </s> </p>
<p> <s> “ Ah pole viga , ” vastas Liisu ning lõi kirvega puuhalust laastusid . “ Uus direktor jättis mu siia tööle . ” </s> </p>
<p> <s> “ Noh , siis on hea , ” lausus Mattias . </s> </p>
<p> <s> “ On küll hea , ” ütles Liisu . “ Poisid tulevad õhtul siia , siis on tuba soe . ” </s> </p>
<p> <s> “ Jah ! ” vastas Mattias , vaadates , kuidas Liisu tule süütas . </s> <s> Talle tuli meelde , et Liisut hüüti Puukoristajaks . </s> </p>
<p> <s> “ Sa oled puukoristaja , ” ütles Mattias . </s> </p>
<p> <s> Aga Liisu ei vastanud , talle oli see nimetus võib-olla solvav . </s> </p>
<p> <s> Liisu oli samasugune väike ja nääpsukene kui ennegi . </s> <s> Temast ei saagi võib-olla täiskasvanud inimest , täiskasvanud naist , mõtles Mattias . </s> </p>
<p> <s> “ Kas sa nüüd jäädki siia tööle ? ” küsis Mattias . </s> </p>
<p> <s> “ Jah . </s> <s> Kuhu ma ikka mujale lähen … ” </s> </p>
<p> <s> “ Keskkool jäi sul siis pooleli või … ? ” </s> </p>
<p> <s> “ Jäi pooleli jah , ei mina seda jaksa lõpetada , ” vastas Liisu . </s> </p>
<p> <s> Rohkem ei rääkinud nad enam millestki . </s> </p>
<p> <s> Liisu istus ahju ees järil , lasi leekidel oma näol kajastuda . </s> <s> Ta istus soojas valgusesõõris . </s> <s> Leekide väreluses tema nägu justkui elas . </s> <s> Ta lükkas villase rätiku juustelt õlgadele . </s> </p>
<p> <s> “ Jaa … ” ütles Mattias . </s> </p>
<p> <s> Varsti tuli Priidu . </s> <s> Nad olid Mattiasega omavahel varem kokku leppinud , et saavad siin kokku ja siis lähevad koos kroonusse , sest ka Priidul oli kutse . </s> <s> Priidul oli akordion kaasas . </s> <s> Ta hakkas kohe mängima . </s> <s> Ütles – hüvastijätuks . “ Jää jumalaga , vana hea koolimaja ! </s> <s> Hüvasti , internaat , kus nii palju nalja saanud ! </s> <s> Nägemiseni , seinad , mis meie noajälgi täis , sest tapeet on ikka veel vana , vahetamata ! </s> <s> Jah , mida siin kõike enne ei olnud … Oli Jossif Vissarionovitši piltki paksu raamiga , selle raami sisse sai noaga märki loobitud ! ” </s> </p>
<p> <s> Priidu mängis , suits suus . </s> <s> Vana katkine vatijope oli tal seljas , sest eks sõjaväkke pidi ikka minema vanade riietega . </s> <s> Vatijope tasku oli tal punnis , küllap võis seal olla pudel . </s> </p>
<p> <s> Mattias kutsus Liisu tantsima , ja Liisu tuligi . </s> <s> Liisul tuli tants hästi välja . </s> <s> See oli esimene kord tegelikult , mil nad kahekesi tantsisid . </s> <s> Ja mõlemal oli hea ja lõbus . </s> </p>
<p> <s> Priidu neid ei vaadanud , tema asetas oma pea poolpõigiti pillile , uneles , küllap tal olid omad mured , probleemid – ei tea , kes tal maha jäi . </s> </p>
<p> <s> Mattias ja Liisu tantsisid üle poole tunni . </s> </p>
<p> <s> Kui Priidu ja Mattias ära läksid – sest järsku hakkas neil kiire – , siis Liisu lehvitas poistele läbi akna järele ja tal oli väga hea meel , et poisid vastu lehvitasid ja et see koosolemine siin – siiski – aset leidis . </s> </p>
<p> <s> Tal oli kohe palju parem tuju . </s> </p>
<p> </p>
<p> <s> Mis aga poistest saab – seda ei teadnud Liisu . </s> </p>
<p> <s> Kuidas läheb nende elu ? </s> <s> Kas nad tulevad tagasi ? </s> </p></div2><div2 type="alaosa"><head> ÜKSKÕIKSUS </head>
<p> <s> Tüdruk ei rääkinud Adole armastusest sõnagi . </s> <s> Kas see niisugune asi saab üldse võimalik olla . </s> <s> Kas võib niisama koos tahta olla , teineteisele meeldida , teineteist tegelikult armastadagi – aga sellest mitte rääkida , mitte mingisuguseid avaldusi teha . </s> <s> Milleks siis üldse elu , milleks siis üldse olemine , kui seda pole sõnadega kinnitatud , tunnistatud . </s> <s> Vähemalt Adole näis nii . </s> <s> Et armastad sa või ei , aga armastusest rääkima pead ; kui temakesele kuulud ja temakegi sinule kuulub – ja peamine – tahab kuuluda , siis peab sõnu tegema , ennast väljendama , sõnadest endale justkui tuge leidma . </s> <s> Nagu oleks vaja ennast õigustada , end välja vabandada . </s> <s> Või on siis kõrvadele nii kena kuulda , mida süda sees tunneb . </s> <s> Muidugi . </s> <s> Ado oleks võinud ka rääkimata olla , aga ta ei saanud aru , miks tüdruk vaikib , miks vaikib õrn habras olevus – ja ei luba Adolgi suud avada , kui too tundmusist tahab kõnelda . </s> <s> Ta ei valetaks ju . </s> <s> Või valetaks . </s> <s> Või valetaks tüdrukki , kui huuled pikkadeks tähtsateks sõnadeks , pika tähtsa fraasi ütlemiseks paotaks – justkui halastust paludes … </s> </p>
<p> <s> Kord viibis Ado raudteejaamas , seisis perroonil , saatis tüdrukut , kes oli juba vagunis ja nüüd sealt läbi aknaklaasi välja vaatas . </s> <s> Rääkida enam omavahel ei saanud , niisama jõllitada ka ei olnud mõnus – ning Ado silmitses taevast ning jäigi seda vahtima , sest sealgi toimus olulist . </s> <s> Pistrik ajas pääsukesi taga . </s> <s> Kuid pääsukesed olid vilkad linnud , pistrik neid kätte ei saanud , nad põikasid röövli eest kõrvale ja asusid vaenlast hoopis ise taga ajama . </s> <s> Ning ega jäänudki pettunud pistrikul midagi muud üle kui lennata depoo katuse alla ühte nišši tagasi , kust ta ilmselt väljunud oligi . </s> </p>
<p> <s> Ning ega tasugi tollest juhtumist rohkem rääkida . </s> <s> See aeg , kui Ado taevast võitlust jälgis , sõitis rong tüdrukuga minema ja Adol oli hirmus kahju , et nii juhtus . </s> </p>
<p> <s> Tegelikult oli Adol väga vilets kõrvakuulmine , sellepärast pole imestada , et ta veduri lahkumisvilet ja rongirataste lõksumist ei kuulnud . </s> <s> Ju oli vilets kuulmine talle looduse poolt kompenseeritud hea silmanägemisega . </s> </p>
<p> <s> Ta tahtis rongile järele joosta , võib-olla oleks selle enne perrooni lõppu kättegi saanud , kuid ta jalad ei kuulanud sõna . </s> </p>
<p> <s> Ta jäi kujuna seisma ja vahtis eemalduvale monstrumile järele . </s> </p>
<p> <s> Perrooni otsast tulid aga tema pilgule vastu , jaama poole , teised saatjad , igasugused mehed ja naised , kes olid millegipärast väga rõõmsad ja elevil , nagu oleksid nad lõppeks lahti saanud kutsumata külalistest . </s> </p>
<p> <s> Tema aga jäi nüüd ilma veel sest viimasest pilgust , aga võib-olla ka puudutusest , mis oleks võinud toimuda , kui tüdruk oleks osanud kupeeakna klaasi alla lasta ja oma käe sealt välja sirutada – võib-olla ta tegigi seda viimasel hetkel . </s> <s> Ado nii ei teadnudki . </s> </p>
<p> <s> Ado seisis veel mõne hetke perroonil , varsti oli see päris tühi . </s> <s> Kõik saatjad , ka need , kes rõõmsad ja elevil , olid kadunud . </s> </p>
<p> <s> Ado vahtis veel ikka lahkunud , või õigemini öelda , lahkuvale rongile järele . </s> <s> Sest rongi viimane vagun veel paistis . </s> </p>
<p> <s> Ja siis mõtles Ado selle rongi tagasi sinna perrooni äärde . </s> </p>
<p> <s> Mõtles : rong tagurdab ja peatub täpselt samas kohas , kust startis viie minuti eest . </s> </p>
<p> <s> Nii tegigi rong Ado kujutelmades . </s> <s> Ja sedaviisi sai Ado oma tüdrukule siiski veel pilgu heita ja tema sooja kättki oma pihus pigistada . </s> </p>
<p> <s> See oli seda enam vajalik mõlemale , Adole ja tüdrukule , sest et – millal nad jälle muidu kokku saavad selles suures maailmas . </s> </p>
<p> <s> Kord said nad siiski veel kokku – tänaval , rahvasummas – ei mäletagi , kus see oli , Ado oli siis väga väsinud , pikk tööpäev seljataga . </s> <s> Ado oli passiivne , ta oli mahajäetu … </s> </p>
<p> <s> Tüdruk tundus nagu kellegi teise oma olevat , Ado ei uskunud , ei võinud uskuda , et neiu tahab temaga olla ja kutsub tema kaasa . </s> <s> Aga nii just oli , toimus . </s> <s> Nad eemaldusid rahvasummast , tipptundide rüsinast – ja embasid teineteist vaiksemas kohas , vaiksemates paikades – kus inimesi vähe . </s> <s> Nad seisid sõnatult teineteise embuses . </s> <s> Ilusad hetked . </s> <s> Noormees ei olnud küll pealetükkiv , sest tüdruk tundus olevat kellegi teise oma . </s> <s> Tüdruk kutsus Ado kaasa oma tuttavate , oma sõbranna juurde . </s> <s> Nad sõitsidki . </s> <s> Bussiga . </s> <s> Sõidu ajal noormees tukkus . </s> <s> See oli nagu sõit välismaale . </s> </p>
<p> <s> Ja tütarlapse tuttavate , sõbranna juures viibimine oli justkui viibimine teise rahva hulgas , teise rahvuse aladel . </s> </p>
<p> <s> Adosse suhtuti muidugi hästi . </s> <s> Tüdruk väljendas oma käitumisega igati – tal on noormehesse tõsine suhe . </s> <s> Midagi vandeseltslaslikku oli nende vahekorras seekord , väliselt . </s> <s> Aga noormees ei uskunud enam eriti millessegi . </s> </p>
<p> <s> Nad olid võõras asulas , ühes majas . </s> <s> Selles oli palju inimesi – tüdruku sõbranna , sõbranna mees , siis – veel mingid onukesed , sugulased . </s> <s> See oli heasüdamlik ühine pere . </s> </p>
<p> <s> Ado vahtis aknast välja . </s> <s> Kui kaugele nägi ! </s> <s> Maja asus kõrge mäekalda peal . </s> <s> Täiesti serva peal . </s> <s> See oli väga järsk mägi . </s> <s> Alla sest aknast oli isegi kõhe vaadata . </s> <s> Aga kui kaugele nägi ! </s> <s> Aken oli kardinateta , ei varjanud midagi . </s> <s> Taevas oli sinine-sinine . </s> <s> Kõikjal – tundmatud kohad . </s> <s> Rohi ja mäeveerud olid küll mingi pruunika tolmuga kaetud , nagu asuks läheduses söekaevandus . </s> <s> Ja tüdruku tuttavad olidki kõik kaevurite moodi , väga lihtsad , heasüdamlikud , tugevad inimesed . </s> <s> Näis – niisugustelt inimestelt saab alati abi kui vaja . </s> <s> Igasugust abi . </s> </p>
<p> <s> Tüdruk muudkui rääkis ja rääkis oma sõbrannaga salajuttu . </s> <s> Ado muudkui vaatas süvenenult aknasse , püüdes haarata avarusi , varje ja valgustatut , ja samas – püüdis unustada tegelikkust . </s> <s> Pruunikate mäeveerude vahel , orgudes , võis märgata küpseid viljapõldusid kollendamas . </s> </p>
<p> <s> Kuid noormehe silm proovis samal ajal ka kõne katkendeid , mida tõi esile tüdruku suu , kinni püüda , lugeda . </s> <s> Parajasti seletas ta sõbrannale midagi niisugust , umbes : </s> </p>
<p> <s> “ Tundmused , mis on hinges , neid on ju nii palju kirjeldatud . </s> <s> Ei saa ju olla , et veel midagi seal kellelgi peidus on . </s> <s> Viha ja armastust on kirjeldatud kõikvõimalikke nüansse arvestades , pole vist ühtki pooltooni vahele jäetud . </s> <s> Uudsust sinna juurde on andnud ainult asukohtade … geograafiliste asukohtade vahetumine … sotsiaalsete olude muutumine … vast . </s> <s> Eks ole ! </s> <s> Ka kõlbluse mõistete muutumine … või religioonide arvestamine … Eks ole ! ” Tüdruku hääletoon kord kõrgenes – energiliselt , siis jälle langes . “ Aga põhiline on korduv loost loosse … romaanist romaanisse . </s> <s> See on huvitav , kuid ühtlasi ka ebahuvitav . </s> <s> Lõppude lõpuks … Eks ole ! ” </s> </p>
<p> <s> Sõbranna noogutas . </s> </p>
<p> <s> Tüdruk jätkas , Ado luges ta huulilt : </s> </p>
<p> <s> “ Mis aga veel kirjeldamist vajab , ja on kirjeldamata lõpuni – see on ükskõiksus . </s> <s> Selles on midagi uut , näib – seniolematut . </s> <s> See on põhjatu ala , haaramatu asurla . </s> <s> Hirmuga suundud sinna . </s> <s> Patt pole mitte armastuses , aga seal . </s> <s> Ja see tõmbabki ligi . </s> <s> Mis on seal ? </s> <s> Ja miks ? </s> <s> Kus on selle juured ? </s> <s> Sest õied , ja ka viljad … on ju teada . ” </s> </p></div2><div2 type="alaosa"><head> SALADUSED </head>
<p> <s> Taavet oli kahekümne kahe aastane ja käis koos ühe teise mehega metsatööl . </s> <s> See oli väga sõbralik mees ja temaga oli koos hea töötada . </s> <s> Juba varahommikul , kui veel pime väljas , kõndisid nad koos metsa ja tegid seal tööd videvikuni , tihti aga jäid metsa veel kauemakski ja tegid tööd lõkkevalgel . </s> <s> Sest ainult niiviisi võis rohkem raha teenida . </s> </p>
<p> <s> Kui nad pilkases pimeduses lõpuks koju saabusid , sõid nad kaua põhjalikult oma köögilaua taga , erinevais paigus muidugi . </s> <s> Nad sõid ära paar pannitäit praetud sealiha ning kanamune . </s> <s> Siis alles taastus jõud neis meestes . </s> </p>
<p> <s> Taaveti paarimehel oli peale einestamist veel tuhat tegemist ees : ta lüpsis lehma , söötis sea , tõi puid ja vett tuppa . </s> <s> Ja hommikulgi tõusis ta varem kui noormees , viis veel piima kella kuue ajal potkukelguga meiereisse . </s> <s> Siis ta rääkis veel oma haige ämmaga ning kuueaastase tütrega juttu , tundis huvi nende vastu , hoolitses nende eest . </s> <s> Sest naine oli tal surnud , kodus puha ülalpeetavad . </s> </p>
<p> <s> Niiviisi kulges elu . </s> </p>
<p> <s> Kevadel Taavet lahkus töölt , jättis paarimehe üksinda laande . </s> </p>
<p> <s> Taavet tahtis kõrgkooli astuda . </s> <s> Talle oli iseloomustust vaja . </s> <s> Tal oli tarvis metskonda minna . </s> </p>
<p> <s> Metskond asus kolmeteistkümne kilomeetri kaugusel Taaveti kodust . </s> <s> Taavet läks joostes sinna , ketsid jalas , dressid seljas . </s> <s> Mai lõpus . </s> <s> Ta vältis suurt maanteed , selle pärast läbis ta enamgi kilomeetreid . </s> </p>
<p> <s> Ta polnud enam ammu inimeste hulgas käinud . </s> <s> Väike alev , milles asus metskond , oli tema jaoks justkui suur linn . </s> <s> Siin olid mõned suured kahekorruselised valged kivimajadki . </s> <s> Palgapäevadel ta siin ei käinud , raha toodi ümbriku sees talle metsa kätte . </s> <s> Metsnik tõi . </s> <s> Saabus metsa kenas väikeses saanis , kuhu ta ainult üksi sisse mahtus ja aiste vahel oli tal suur tugev , laia , sõidu ajal lehviva lakaga hobune . </s> <s> Seljas oli metsnikul soe kõrge kraega riidest jope , millel oli aga lambanahast vooder , mis ulatus muidugi ka krae ülemise nukini . </s> <s> Peas oli metsnikul kährikunahast müts , jalas valged kõrge säärega nahktaldadega ja naharibadega kaunistatud ilusad vildid . </s> <s> Kui ka metsavaht saabus metsnikuga ühes , siis tema koht oli saani jalastel . </s> </p>
<p> <s> Praegu polnud metsnikku kohal ning Taavet jalutas teda oodates alevis veidi ringi . </s> <s> Alevi servas oli kena puhas paistiik , sellel aerutasid poisikesed vaikse vestluse saatel . </s> <s> Läbipaistvas vees võis näha ujumas priskeid karpkalu . </s> <s> Tiigi kallastel kasvasid siin-seal võimsad jämedatüvelised männid ; juurikad , justkui varbad , ulatusid neil vette . </s> <s> Tiigi keskel asetses aga sump , selles pidi kasvatatama forelle suurte sakste jaoks . </s> </p>
<p> <s> Taavetist mööda tiheda kuusemetsa poole kõndis porist teerada pidi lühikest kasvu musta habemega mees . </s> <s> Habe oli tal pikk , peaaegu nabani . </s> <s> Taavet vaatas talle kaua järele , kuni too inimene ära kadus , teda enam näha polnud . </s> <s> Ta kadus nende põliste kuuskede alla , millest igaüks oleks võinud isegi tollele eakale mehele vanaisaks olla . </s> <s> Oo , seda meest Taavet austas ! </s> <s> See oli kuulus metsalõikaja , kelle nimel olid kõik võimalikud rekordid . </s> <s> Taavet ei teadnud tema nime , õigemini – tema nimi ei seisnud Taavetil kuidagi meeles , selle lihtsuse tõttu vist . </s> <s> Tema liignimi oli Karu või Kask , emb-kumb ; eesnimi aga Ants või Aadu . </s> <s> Ants-Aadu Karu-Kask lõikas metsa koos oma abikaasaga , teenis hästi , tema tööpäev pidavat kestma poole ööni . </s> <s> Tema tegi tööd mõnu ja himuga , tema oli metsade kuningas . </s> <s> Ja habegi polnud tal tules kõrbenud , kuigi just tema oli kuulus tulevalgel töötaja . </s> <s> Tema ei teinud sanitaarraiet või harvendamist , temale kui teenelisele anti ikka kätte lank , millel palgimets peal . </s> <s> Selle langetas ta nii kiiresti , et sama ajaga ei jõudnud mehed kahe hobusega lõigatut välja vedada . </s> </p>
<p> <s> Metsnik kirjutas Taavetile ruttu iseloomustuse , ei vaadanud talle seejuures kordagi silma sisse , nagu oleks Taavet lihtsalt mingisugune putukas , ja ei küsinud ka midagi , kuigi Taavet palus iseloomustuse kirjutada vene keeles , sest ta tahtis Lätimaale , konkreetsemalt Riiga õppima minna . </s> <s> Väga soovis ta seal siis läti keele selgeks õppida . </s> </p>
<p> <s> Iseloomustus taskus , alustas Taavi tagasiminekut . </s> </p>
<p> <s> Iseloomustus oli sisult kuiv ja korralik . </s> <s> Mainitud oli , et Taavet on kõlbeliselt tasakaalukas – kust metsnik seda teadis – ja poliitiliselt arenenud ning võtab aktiivselt osa ühiskondlikust tööst , millest ta tegelikult muidugi osa ei võtnud , polnud aegagi . </s> <s> Aga küllap need sõnad olid kirjutatud igaks juhuks , mingeid eeskirju silmas pidades . </s> <s> Olgu ! </s> </p>
<p> <s> Koju tagasi otsustas Taavet minna läbi metsa , otse . </s> <s> Nii ta tegigi . </s> <s> Ja nägi teekonnal palju huvitavat , nägi loomi ja linde , nägi ilusaid maastikke . </s> <s> Ühel liivikul , ühel endisel kõrgel kumeral liivaluitel kasvas hõre männik . </s> <s> Puud olid peenikesed ja kidura kasvuga . </s> <s> Männikualune oli täis põdrasammalt , mis värvilt helehall , peaaegu valge . </s> <s> Muud taimestikku polnud üldse . </s> <s> Põdrasamblik krõpsus kogu aeg Taaveti ketsitaldade all . </s> <s> Taavet jäi seisma , siis istus , vahtis ringi . </s> <s> Paitas ühe peenikese männi krobelist koort . </s> <s> Mänd oli väike , aga tegelikult juba vana . </s> <s> Tema koore küljes rippus ka samblikku , kuid see oli teistsugune , oli nagu hall habe . </s> <s> Mänd oli justkui habemesse kasvanud . </s> <s> Päike paistis männikust läbi , siin ei pakkunud ükski puu varju . </s> <s> Kuid eemal orus olid juba tumedad kuusikud , niisked alad lodumetsaga , sinilillede ning ülastega . </s> </p>
<p> <s> Seal , selle koha peal soovis Taavet iseendaga rääkida . </s> <s> Oli ju , vaata et – kokkuvõtete tegemise aeg . </s> <s> Sest Taaveti sünnipäevgi oli maikuu lõpus . </s> <s> Aga millest sa ikka iseendaga vestled ! </s> <s> Kui küsida enda käest , kas oled eluga rahul ! </s> <s> Kas oled rahul möödunud aastatega ? </s> <s> Mingit vastust ei mananud pea temas esile . </s> <s> Soe tuul hoopis puudutas Taaveti laupa ja tungis ka dresside alla . </s> <s> Ja silmad nägid hoopis mände ning samblikke , ei vaadanud nad tagasi minevikku ega edasi tulevikku . </s> </p>
<p> <s> Ja siis mõtles Taavet : </s> </p>
<p> <s> “ Endale ei saa esitada ühtegi küsimust ja ei tea , kas teistelegi tasub . </s> <s> Sellepärast et vastust sa enda käest ei saa . </s> <s> Sellele , kes sinus sulle vastata võiks , on kõik niigi selge . </s> <s> Sina võid küll tagantjärele arutleda , aga tema sus – on olnud juba unustanud või tehtu õigeks tunnistanud , ta ei taha sinuga kahevõitlusesse astuda , või sinuga tagasiteele asuda , ta karistab niiviisi sind , sa pead kuuletuma , sellepärast kannatad vahel , mõnikord õige kõvasti . ” </s> </p>
<p> <s> Ning edasi mõtles Taavi nõndamoodi : </s> </p>
<p> <s> “ Saladused on kõik sõnaraamatud . </s> <s> Kunagi ei tea , mis oleks olnud siis , kui see või teine asi oleks ennemalt olnud … või oleks praegu muudmoodi . </s> <s> Kunagi ei tea … Sellele pole vastust . </s> <s> Ometi peab teadvustama endale kogu aeg , pidevalt – kõik sõltub sinust , kõik sõltub sinust , isegi siis , kui midagi sinust ei sõltu . </s> </p>
<p> <s> Samas on isevoolutee ! </s> <s> Kes on selle loonud . </s> <s> Isevoolutee ? </s> <s> Kuhugi ikka lähed ! </s> <s> Kuhugi ikka jõuad ! </s> <s> Ainult eemaldud iseendast justkui ? </s> <s> Mitte justkui . </s> <s> Aga täpselt ! </s> <s> Sest tead , kes sa oled . </s> <s> Tead , tead , tead ! </s> <s> Aga kõik kindlasti ei tea . </s> </p>
<p> <s> Mis asi on aeg ? </s> <s> Mis mahub selle sisse ? </s> <s> Mitu korda sa mahud aja sisse . </s> <s> Ja millal lõpeb aeg ? </s> <s> Ja kuidas ta sujub ja kulgeb ? </s> <s> Ja kas sina , kes sa siin seisad – oled üldse mateeria ? </s> <s> Kas sa oled katsutav , kombatav , kättesaadav ? </s> <s> Kas sind võib vangi panna ? </s> <s> Ja kui sa kannatad , kes siis – üldse tunneb valu ? </s> <s> Kas sina ise ? ” </s> </p>
<p> <s> Ja siis Taavet laskus selili soojale maale , sulges silmad ja mõtles jälle edasi : </s> </p>
<p> <s> “ Kui lihtne on iseendast mööda vaadata , iseennast mitte märgata . </s> <s> Ja ka see on nii loomulik . </s> <s> Saladused on sõnastamatud tõepoolest . ” </s> </p></div2><div2 type="alaosa"><head> ANTSU LAPSEPÕLV I </head>
<p> <s> Neljanda klassi lõpuaktusel sai Ants kiituskirja . </s> <s> Veel kinkis koolijuhataja , palja pealaega vana mees , talle raamatu “ Wilhelm Tell ” . Ants pistis kiituskirja raamatu vahele ja läks koju. Oli parajasti kahekümne viies mai ja ilm väga soe . </s> <s> Antsul olid jalas lühikesed traksidega püksid . </s> </p>
<p> <s> Koju pidi ta minema üksi , sest kedagi teist sinna kanti , kus tema elas , polnud minemas . </s> <s> Oleks tahtnud küll veel jääda , sest lõpus oli väga lõbus , kuid teisest küljest – ka koju kiskus väga , algas ju suvevaheaeg ja oli suur tahtmine kiituskirja vanematele näidata . </s> <s> Pärast aktust mängis koolijuhataja klaverit ja lapsed , kes oskasid , tantsisid nagu täiskasvanud . </s> <s> Ants tantsida ei osanud , aga Virve , üks tema klassi tüdruk , viis viiemehe vägisi põrandale ja keerutas temaga seal . </s> <s> Pärast oli isegi kahju , kui koolijuhataja lõpetas mängimise ning läks oma elutuppa , mis oli kooliga ühe katuse all , jättes lapsed jälle omapead . </s> </p>
<p> <s> Ants sai ainukesena oma klassist kiituskirja ja tal oli veidi piinlik – nagu oleks head hinded talle ilmaasjata välja pandud . </s> <s> Aga kaasõpilastel polnud Antsule mingeid etteheiteid . </s> <s> Ants mõtles algul : võib-olla lapsed arvavad , koolijuhataja on Antsu vanemate perekonnatuttav – nii tegelikult oligi – , sellepärast saab Ants häid hindeid . </s> <s> Ta koguni ootas , et keegi nii ütleks . </s> <s> Kuid see kartus oli asjatu , klass oli väike – kaheksa õpilast – ja lapsed omavahel sõbrad , samuti oli koolijuhataja tuntud kui õiglane mees . </s> </p>
<p> <s> Ja Ants ruttas koju . </s> <s> Jalad olid kerged , astusid justkui iseenesest . </s> <s> Päike soojendas . </s> <s> Nõmmelõokesed laulsid raiesmike ja metsalagendike kohal . </s> <s> Taevas ujusid paksud valged pilved . </s> <s> Püsis kena päev . </s> <s> Meeleolu oli Antsul ülev , hinges tunne , et tema , Ants , on saanud järsku otsekui vanemaks ja mehelikumaks , kuigi vanust oli poisil vaid üksteist aastat . </s> <s> Ants oli õnnelik . </s> <s> Ta teadis kindlasti , et pole veel kunagi nii õnnelik ja vabagi olnud . </s> <s> Ikka oli teda näägutatud : tunnistus võiks parem olla , suvelgi peaks veidi õppima , siis on talvel koolis kergem . </s> <s> Aga nüüd ta näitas , kes või mis ta on . </s> </p>
<p> <s> Kodutee oli kuus ja pool kilomeetrit pikk ning kulges läbi paksu metsa . </s> <s> See polnud mingi jalgsikäimise rada , vaid hobusetee , ning nüüd kevadel oli see tee väga porine ja vankriga käidi siitkaudu harva . </s> <s> Tee oli längu kodu poole – see tegi käimise kergemaks . </s> <s> See-eest oli koolimaja poole raskem minna . </s> <s> Kuid kooli poole astudes Ants raskust ja väsimust tavaliselt ei tundnud , sest kõht oli hommikusest söömisest täis . </s> <s> Õhtul oli aga Antsu kõht juba väga tühi ja mehikesel raske marssida . </s> <s> Küll ootas ta siis hobusemehi , kes sõidule võtaksid . </s> <s> Eriti talvel . </s> <s> Vaevalt liigutas ta siis jalgu ja istus puhkuseks igas lumehanges . </s> <s> Ta oli alamates klassides ikka nõrk poiss , ei olnud temal mingit vastupidavust . </s> <s> Ka suuskadega polnud kergem . </s> <s> Suusad , mis isa andis , olid rohmakad , sidemed nahast tehtud , need said märjaks , siis külmusid kivikõvaks , ning too rihm , mis ümber kanna ulatuks , lihtsalt puudus – suusad ei seisnud jalas . </s> <s> Suusad oli isa noore mehe eas ise teinud . </s> <s> Hiljem andis üks külamees Väi Meinhard Antsule oma suusad kasutada , aga päriseks siiski ei kinkinud ; need suusad olid sõja ajal Soomest toodud , tugev vedru käis saapa kanna tagant läbi , see hoidis suusa jala küljes kõvasti kinni ; vaat nende laudadega oli mõnus mäest alla kihutada . </s> <s> Isa suusad oligi Ants selleks ajaks juba ettevaatamatult puruks sõitnud . </s> </p>
<p> <s> Kui Ants niiviisi kodu poole ruttas , hakkas tal ka ühtlasi kahju , et kooliorjus otsa lõppes . </s> <s> Asi oli selles , et nende kool pandi nüüd kinni . </s> <s> Võib-olla ka sellepärast ei jätnud koolijuhataja kedagi teiseks aastaks istuma . </s> <s> Koolijuhataja oli vana , läks ise ka pensionile . </s> <s> Korter koolimajas jäeti talle alles , kooliaeda pidi ta edasi hakkama harima ja lilli võis ta kasvatada . </s> <s> Ning kõiki lapsi kutsus ta suvel ikka kooliaeda vaarikaid sööma nagu varemaltki . </s> </p>
<p> <s> Enne tunnistuste kätteandmist tehti ka pilti . </s> <s> Linnast sõitis külgkorviga mootorrattal kohale koolijuhataja poeg , kel oli fotoaparaat . </s> <s> Ta pani sellele jalad alla , heitis musta lina endale pähe-õlgadele , ning koolijuhataja käsutas lapsed rivvi . </s> <s> Ka see oli erakordne ja pidulik sündmus . </s> </p>
<p> <s> Aga siiski . </s> <s> Mitte kunagi pole tal enam asja sellesse koolimajja , kus neli aastat sai käidud . </s> <s> Kuhu pidid minema need õpilased , kes kooli veel lõpetada ei jõudnud ? </s> <s> Kes kuhu . </s> <s> Kes V. alevikku , seal oli seitsmeklassiline kool ; kes L. alevisse , seal oli äsja avatud keskkool . </s> <s> Mõlemad kohad asusid kodust üsna kaugel . </s> <s> V-s polnud Ants veel kordagi käinud , see koht oli talle tundmatu . </s> </p>
<p> <s> Peale koolijuhataja oli koolis veel üks naisõpetaja – noor ilus inimene , hea südamega , Koidula juustega . </s> <s> Kuhu temagi läheb ? </s> </p>
<p> <s> Kuid kodu jõudis kogu aeg ligemale . </s> <s> Ja niiviisi , mida ligemale kodu jõudis , seda väiksemaks jäi õnnetunne hinges , ja varsti asendus see lihtsalt ükskõiksusega . </s> </p>
<p> <s> Pidu oli läbi , see ei saanud igavesti kesta . </s> </p>
<p> <s> Mets lõppes otsa , veel alla mäest ja juba algasidki lagendikud , mille keskel seisis Antsu kodutalu . </s> <s> Siin olid ümberringi suured kivised ja liivased põllud . </s> <s> Praegu polnud neile küll midagi külitud , need olid söötis , polnud ka taliviljaorast kusagil haljendamas , ja ainult eemal , maja taga , oli üks värskelt küntud ala – kartulipõld , kuhu alles möödunud nädalavahetusel kartul maha pandi , ka Ants oli abiks , kuigi see töö talle eriti ei meeldinud . </s> </p>
<p> <s> Kui Ants muretult lagedale väljale astus , nägi ta kohe suurt lambakarja , keda koduõue väravast sisse aeti . </s> <s> Kaugelt polnud päris hästi näha , kes need ajajad-mehed olid , aga tema isa oli kindlasti nende hulgas , seda ta märkas küll . </s> </p>
<p> <s> Ants seisatus hetkeks . </s> </p>
<p> <s> Niisiis – lambakari oli juba kohal . </s> <s> Ja Antsule pole antud mahti tunnikestki hinge tõmmata , kohe peab karja minema . </s> </p>
<p> <s> Kogu kevade oli ju räägitud : kolhoosi lambad tuuakse neile ja Antsul tuleb karja minna . </s> <s> Ja et karjasele makstakse palkagi , ta hakkab saama normipäevatasu nagu täiskasvanud kolhoosnikud . </s> <s> Ants tahtis väga olla suur inimene , käia tööl ja saada töö eest palka . </s> <s> Tema eneseteadvus tõusis juba üksnes taolise mõtte juures . </s> <s> Nüüd oli siis see aeg kätte jõudnud . </s> <s> Ants lähenes kaugelt nagu tähtis isik . </s> <s> Kuid temale ei pööranud praegusel hetkel keegi tähelepanu . </s> <s> Kõik olid ametis kangekaelsete lammastega . </s> <s> Need olid tundmatus kohas ähmi täis , naised piirasid neid igast küljest , vitsad käes . </s> <s> Veidi eemal seisis tõsise , tervisest punetava näoga , hiiglaslikku kasvu kolhoosiesimees Soolaan . </s> <s> Ja kellelgi ei tulnud meelde Antsu tunnistust näha küsida . </s> </p>
<p> <s> Tegeldi lammaste lugemisega – selgus , et kaks lammast oli puudu . </s> <s> Kolhoosi esimees sõimles . </s> <s> Ema tuli Antsu juurde , ütles : “ Pane ruttu teised riided selga , lähed kohe lammastega Koplimetsa karja . ” </s> </p>
<p> <s> Loeti veel … Siis tuli välja , et üks lammas on üle . </s> </p>
<p> <s> Siis lugesid ema ja Ants kahekesi , said paraja , vajaliku arvu . </s> <s> Nii ka jäi . </s> <s> Ja Ants läkski kohe karja . </s> <s> Koguni süüa unustati talle anda . </s> </p></div2><div2 type="alaosa"><head> ANTSU LAPSEPÕLV II </head>
<p> <s> Sügisel läks Ants alevi kaheksaklassilise kooli viiendasse klassi ja puutus seal enesele täiesti ootamatult kokku rahvusküsimusega . </s> <s> Koolis õppis kümmekond vene poissi , kes olid omavahel suured sõbrad , vihkasid eesti poisse ning kaklesid nendega . </s> <s> Väiksemaid kaklusi esines kohe üsna tihti , kuid 12. oktoobril 1952. aastal toimus suurem kaklus , milles said nii kehaliselt kui hingeliselt kannatada paljud eesti poisid . </s> <s> Einvaldi Karlal visati alumine huul kiviga lõhki . </s> <s> Koressoni Villu , kes end venelaste eest jooksuga püüdis päästa , komistas ja väänas labajala liikmest välja . </s> <s> Ka Ants sai tunda rusikalööke ja vänget sõimu enese kui eestlase aadressil . </s> <s> Eestlased kaotasid lahingu . </s> <s> Kaotuse üheks põhjuseks oli muidugi asjaolu , et nende ridades ei valitsenud üksmeelt ja mitte kõik eesti poisid ei võtnud lahingust osa . </s> <s> Muidugi , väiksemaid marrastusi oli ka venelastel , kuid see ei takistanud neid võidurõõmu maitsmast . </s> </p>
<p> <s> Samuti puudus eestlastel üldjuht . </s> </p>
<p> <s> Pärast häbistavat lüüasaamist läksid Einvaldi Karla , Koressoni Villu ja Ants kooli direktorile venelaste peale kaebama . </s> <s> Direktor , prillidega paks rahulik mees , kuulas kabinetis Lenini , Stalini , Marxi ja Engelsi piltide all poiste halamise vaikselt ära ja ütles , et poisid on valel seisukohal , kui nad venelaste karistamist ootavad . </s> <s> Hoopis vastupidi . </s> <s> Tema , kooli direktor , soovitab poistele just head läbisaamist venelastega , sest venelased on nende vennad , nendega peab sõbrustama ja mingisugust rahvuslikku vihkamist ei tohi praktiliselt ega teoreetiliselt nende koolis esineda . </s> <s> Pealegi ei pidavat vene poiste elu alevis niikuinii väga roosiline olema , nende isad ja emad töötavat lihttöölistena tellisetehases , nad elavat barakkides , ja pigem tuleks neile kaasa tunda , aidata neil eluga kohaneda ja eestlastega ühte sulada kui minna nende vastu sõjakirvega . </s> </p>
<p> <s> “ Hea sõna võidab võõra väe ! ” lausus õppeasutuse juhataja lõpetuseks , kui ta tooliga kolistades kirjutuslaua tagant püsti tõusis . </s> <s> Tema murelikku silmavaadet ei osanud õiguseotsijad , ka Ants , tähelegi panna . </s> </p>
<p> <s> Poisid tulid direktori kabinetist pettunult välja . </s> <s> Ja kõmpisid internaadihoone poole , sest tunnid olid juba lõppenud . </s> <s> Einvaldi Karla läks magamisruumi , viskas oma voodile pikali , surudes verist taskurätti lõhkise alahuule vastu , ja tõotas , et ta hakkab ennast tugevaks treenima , siis pole talle ükski venelane enam hirmus . </s> <s> Ta hakkab kodus vana jõelaeva ankruga tõsteharjutusi tegema , ning siis , kui ta on juba nagu Lurich , läheb ja maksab venelastele oma haavatud rahvusliku uhkuse eest kätte . </s> </p>
<p> <s> Koressoni Villu läks longates , sest väljaväänatud jalalaba ei saanud ta hästi maha panna . </s> <s> Koressoni Villu mõtles , et ega tema seda asja ka nii jäta , tema räägib kõigest oma isale ja vanemale vennale , ja need tulevad ning lahendavad valusa tüliküsimuse Villu kasuks ära . </s> </p>
<p> <s> Hoopis masendatud meeleolus oli Ants . </s> <s> Tema ei läinudki internaati . </s> <s> Tema läks internaadihoone taha märga metsa ja istus seal niiskele kännule maha . </s> <s> Ta mõtles seal nördinuna , et ega venelaste vastu nad , eestlased , ikka tõesti kunagi ei saa . </s> <s> Kui hea oli elada kodus ja käia kohalikus neljaklassilises külakoolis . </s> <s> Seal ei tülitanud teda keski võõras ja rahvuslik uhkus polnud kunagi riivatud seisundis . </s> <s> Ants mõtles , et peab olema visa ning vaikne ja venelaste solvamised välja kannatama . </s> <s> Oma isikliku kannatlikkuse tahtis ta teistele eesti poistele eeskujuks tuua . </s> </p>
<p> <s> Kuid poisid ei teadnud veel , et sellal , kui nemad direktori juures olid , toimus järgmine vahejuhtum . </s> <s> Suurekasvuline ja pikatoimeline Meelis Kiviregi , kes eestlaste ja venelaste lahingut vaid pealt oli vaadanud , haakis siis , kui võitlustanner tühjaks jäi ning vastased kobarasse kogunesid , et koos koju minna , oma barakkidesse , kooli majandusala juhataja vankri eest aisa lahti ja jooksis sellega , kole sõjakisa suus , muulastele üle spordiväljaku järele , tungis neile ootamatult kallale ja peksis viimaste read laiali , kusjuures mitu venelast sai aisahoopidest väga raskesti vigastada . </s> </p>
<p> <s> Kõigest sellest said poisid teada alles järgmisel hommikul , kui kooli teadetetahvlil rippus direktori käskkiri Meelis Kiviree koolist väljaheitmise kohta . </s> <s> Kuigi Meelis elas ka internaadis , oli ta oma tegu salajas hoidnud ja õhtul rahulikult magama heitnud , nagu poleks midagi juhtunud . </s> <s> Kuid venelased olid tema peale vist kaebamas käinud või oli mõni õpetaja ise seda hilist madinat pealt näinud ja direktorile teatanud . </s> </p>
<p> <s> Imelikud mõtted ja arvamused siginesid poiste pähe . </s> <s> Nad mõtlesid paljust , kuid üks oli selge : samal ajal kui nemad olid meelt heitmas ja käisid kõrgemalt poolt abi palumas , oli Meelis Kiviregi neid oma julguse ja kangelaslikkusega üle trumbanud , ning tõsiasi , et ta nüüd koolist välja heideti , tõstis ta järsku ihaldatavasse märtriseisundisse . </s> </p>
<p> <s> Saatus tahtis , et just selle päeva hommikul , kui karistav käskkiri üles riputati , tuli Meelise isa internaadikööki poja toidunormi natuuras ära tooma . </s> <s> Meelis aitas isal , vanal talumehel , piimanõusid ja kartulikotte köögilattu tassida ja rääkis oma süüasja nagu ausa mehe poeg kunagi töö ajal isale ilusasti ära . </s> <s> Pärast väikest arupidamist käskis isa pojal põhukott ja kast magamisetoast ära tuua ja vankrisse paigutada . </s> <s> Seda viimane ka vaikides tegi . </s> <s> Ning kui koorem oli korras , alustati kojusõitu , mida poisid enam alanud tundide tõttu pealt ei näinud . </s> </p>
<p> <s> Aga venelased jätsid edaspidi eesti poisid rahule ja ei otsinud enam kaklusevõimalusi . </s> </p>
<p> <s> Neid tuli ka alevisse hulganisti juurde ja nende jaoks hakati alevi teises otsas omaette koolimaja ehitama . </s> </p>
<p> <s> Nüüd on Karla , Villu ja Ants juba ammu suured mehed ja neil on endil pojad kooliskäijad , kuid Meelis Kivirege pole nad siiani unustanud . </s> <s> Kuigi nad ei tea Meelis Kiviree praegusest elust midagi . </s> <s> Kus kolhoosis ta töötab ja kellena – seda sõbrad ei tea . </s> <s> Aga nad arvavad : kuna Meelis on kindlasti tugev mees , nagu poisikesenagi juba paistis , siis on ta endale väärika ja tasuva töö leidnud . </s> </p></div2><div2 type="alaosa"><head> RÄNNAKUL </head>
<p> <s> Kui Augustin istus mahavarisenud puu tüvele , oli tema ees kumer põndak päikeselõõsas , millel liigutasid oma kängujäänud lehti kuivuse käes kannatavad arukased . </s> <s> Nende all ei kasvanud rohtu , see oli suve jooksul ära põlenud , maapind oli punakaspruun ning katkenud kõrtes polnud siin varju ei hiirele ega muule loomakesele . </s> <s> Isegi mõnel ussil võis siin liiga palav olla . </s> <s> Siiski heitsid kased tema , Augustini peale nii palju armu , et katsid oma hõredate võradega vähekenegi päikese kinni . </s> <s> Augustinile meeldis siin . </s> <s> Eriti sellepärast , et vaade , mis põndaku taga , oli tal veel vaatamata , seal võis taas olla midagi uut . </s> <s> Küllap seal olid aga madalamad , niiskemad kohad . </s> <s> Sest künka tagant lohust , lauskmaalt , paistsid samuti arukased , kuid nende ladvad olid lopsakad ja rohelised , puud olid prisked , terved ja värsked . </s> <s> Mitte sellised nagu siin . </s> <s> Siin polnud kased isegi võrseid ajanud , polnud suutnud seemendada pinda , millel kasvasid , nendest polnud maha jäämas metsa , noort salu , mille keskele oleksid ise võinud ükskord magama heita , oma kõduneva ihuga järeltulijaid väetades . </s> <s> Siin olid nad väljasurev sugu . </s> <s> Paar tükki olidki juba surnud , lehtedeta , oksteta , seisid nukralt , oodates jalalt kukkumist … kui ootasid . </s> <s> Võib-olla olid nad tema , Augustini sarnased , võib-olla ei olnud . </s> <s> Loodus oli mitmekesine , sellesse mahtusid igasugused vormid . </s> <s> Kuid kas Augustin üldse millestki mõtles . </s> <s> Vaevalt . </s> <s> Ümberkaudne loodus oli nagu kinofilm , kaadrid vaheldusid , pilt muutus pidevalt , ja vaatleja , Augustin , elas vaid selle vaheldumise rütmis . </s> <s> Teine asi , kas ta suutis orgaaniliselt sisse elada sellesse vaheldumisse , saada selle osaks . </s> <s> Aga seda polnud ka vaja . </s> <s> Seda ta ei taotlenud . </s> <s> Kellelgi polnud temaga pistmist . </s> <s> Jumal tänatud . </s> <s> Polnud tögajaid , soovitajaid , teejuhte , polnud tal kellelegi võlgu tegematajäänud tegu , polnud tal tarvis kellegi ees põhjendada oma praeguse rännaku ja muude rännakute otstarvet . </s> <s> Ta ei väljunud ju maailmast , ta oli kogu aeg selle sees , ta teostas võib-olla selle , mille paljud teostamata olid jätnud … Ei , teistest ta ei mõtle , teisi ta ei puutu , teisi ei olegi , ta ei tohi kedagi puutuda – niimoodi arutles ta , niimoodi otsustas ta ruttu , kui aimas , et pea on tööle hakanud , on asunud võrdlusi ja õigustusi otsima , justkui peaks ta kellelegi aru andma , kohe . </s> </p>
<p> <s> Hommikul kell neli oli ta alustanud oma reisi , mille siht pidi olema – mis asi ? </s> <s> Surm ? </s> <s> Lõpp ? </s> <s> Või mitte midagi . </s> <s> Igal juhul , ei mingit tagasitulekut enam ! </s> <s> Iga samm , mis teda edasi viis , lõikas ära võimaliku taganemisraja . </s> <s> Raudteejaamaesiselt platsilt , kus kõrgus vabastajate ausammas , oli ta leidnud rublase rahatähe , selle eest oli ta ostnud pudeli mineraalvett , see loksus tal praegu seljakotis . </s> <s> Ning kaks kuivanud lihapirukat oli tal ka veel sealsamas käteräti , kampsuni , õhukese jope ja mõne raamatu ning kirjutamisvahendite seas . </s> <s> Siis oli ta sõitnud elektrirongis jänest nagu üliõpilaspõlves , tundmata vähimatki kartust kujuteldavate kontrolöride ees . </s> <s> Mööda libisesid eeslinnad , lihakombinaat ja õlletehas ning keemiatööstuse vabrikud , millel olid imelikud salapärased nimed nagu põrandaalustel ajakirjadel , mis omal ajal ebaregulaarselt ilmusid . </s> <s> Ühes tähtsusetus teivasjaamas väljus ta rongist ja seadis sammud sinnapoole , kuhu ei suundunud mingit teelinti . </s> <s> Ta ees oli vaid lage põld , mida ta isegi esimest korda nägi . </s> </p>
<p> <s> Selja taha jäi kõik , mis selja taha pidi jääma . </s> <s> Kõik . </s> <s> Ainult – kas ta suudab ka iseennast oma minevikust välja , kaasa kiskuda , seda ta ei teadnud … midagi räbaldunut jääb ikka sinna maha teda meenutama . </s> <s> Aga tegelikult – jääb või ei jää , see oli üks ja sama . </s> <s> Liiga kaunis oli ümbritsev maailm , liiga terve , kooskõlaline ; ei suuda inimeste vead , pahed seda täielikult ära rikkuda ; maailma haavad kasvavad kinni ning halva südametunnistuse kustutab-hajutab ta oma heatahtlikus ääretuses nagu muuseas . </s> </p>
<p> <s> Esimesed paar tundi kõndis Augustin mööda aasasid ja põldusid , siis sattus kollasele kitsale maanteele , mis viis siira-viira kõrgendikule , kus kasvasid vaid tuulest räsitud männid . </s> <s> Juba seal oli niivõrd ilus , et Augustin mõtles , kas ongi juba jõudnud pärale . </s> <s> Kaugusest paistis isegi meri , kuigi Augustini teada poleks merd tohtinud nii ligidal üldse olla . </s> <s> Aga meri oli ja selle tumerohelisel veel märkas Augustin punast purje laperdamas . </s> <s> Ja lillad pilved kui lambukesed ründasid selle mere kohal ühest paigast teise , kandes endis mingit teadmist , mingit vastust , mida oli vaja viia kuhugi ja kellelegi . </s> </p>
<p> <s> Augustin pöördus maismaa poole . </s> <s> Kõndis palju kilomeetreid . </s> </p>
<p> <s> Ja mida kauem ta matkas , seda suuremaks , tugevamaks muutus tema eluisu . </s> </p>
<p> <s> Teisel pool põndakut , selle küljel , avastas ta vana taluaseme . </s> <s> Midagi erilist küll märgata polnud , mõnigi möödunuks , silmamata midagi , kuid tema pani tähele sisselangenud reheahju , mis oli ammu kattunud mullatolmuga , samblike , rohu ja noorte puude ning põõsastega , kultuurikihiga . </s> <s> Võis ka leida mitme hoone vundamendi jälgi . </s> <s> Kuid vundamendikivid olid vajunud juba parasjagu maasse , end ära peitnud , nende kohale olid moodustunud mättad , mis muust maapinnast kõrgemale ulatusid . </s> <s> Võsa ja kõrge hein olid aga ammu juba hävitanud õuna- , marjaaia . </s> <s> Tema pani kõike tähele . </s> <s> Ja selle tõsiasja märkamisel – et siin talu oli olnud – oli ju tegelikult määratu tähtsus . </s> <s> Siinsamas tema pilgu ees oli elu kinnikasvav , kinnikasvanud haavaarm . </s> <s> Selle abil , selle najal võis teha üldistusi … Fantaasia elustus … kunagi jooksid siin ringi lapsed , lõid varbaid vastu kive ära . </s> <s> Ja põndaku kaskedest oli lastud mahla . </s> <s> Siin kilkasid koerad , siin ruigasid sead , ammusid lehmamullikad . </s> <s> Vanataat tatsas ringi kühmulise kadakase kepiga . </s> <s> Õhus võis tunda käärimata sõnniku , vastlüpstud piima , küpsenud õunte lõhna . </s> <s> Lõhnasid viljapeksumasina õli ja vankritökat , puhastatud kraavidest võis ninna tungida mudahõng . </s> <s> Praeguseks polnud enam muidugi midagi säilinud , oli vaid võimalus ette kujutada . </s> <s> Ja Augustin kasutas seda võimalust . </s> </p>
<p> <s> Ta leidis kaevu . </s> <s> Sellel olid maakividest rakked , sellepärast oli see alles . </s> <s> Ja seestpooltki oli kaev vooderdatud kividega , sellepärast polnud sisse varisenud . </s> <s> Luuk raketel polnud päris vana , võib-olla paarkümmend aastat tagasi tehtud . </s> <s> Vast käidi siin siis lehmi karjatamas veel kusagilt kaugemalt ja karjane kasutas kaevu lojuste jootmiseks . </s> <s> Eemaldanud luugi , vahtis Augustin kaevu sisemusse . </s> <s> Vett oli kaevus palju . </s> <s> Augustin nägi iseenda kujutist veepeeglil . </s> <s> Üks konn hüppas vooderdise õnaruselt sulpsti alla ja kadus . </s> <s> Nii tuttav oli see kaev , nii kodune . </s> <s> Kaev oli nagu tumm , aga see-eest mõistev vestluskaaslane , kes siin kasutult olesklenud . </s> <s> Ainult kellelgi polnud tema teeneid vaja läinud . </s> <s> Ning ega Augustingi siit vett juua tahtnud . </s> <s> Tal oli seljakotis seni veel avamata mineraalveepudel . </s> <s> Kuid kaev näitas mehele , milline on tema nägu . </s> <s> Kaev oli nagu tunnistaja , ainukene tunnistaja , ning tema tunnistuse erapooletuses ei saanud kahelda . </s> <s> Kaev näitas Augustinile , milline ta tõeliselt on , ei ilustanud midagi . </s> <s> Kaev vastas talle tõega . </s> <s> Ning Augustin lausa ehmus . </s> <s> Kes talle siis sealt sügavast , niikui põrgust , vastu vahtis … ? </s> <s> Tal oli pass , selle oli ta saanud mõniteistkümmend aastat tagasi , passipildil oli ta teistsugune , lootustandev . </s> <s> Ta oli kena , sile . </s> <s> Tihedad tumedad , peaaegu süsimustad juuksed olid tal . </s> <s> Ja sama värvi habe ning vuntsid . </s> <s> Ning kulmukarvad . </s> <s> Ning tema pilk oli aval , julge . </s> <s> Veidikene küll kedagi-midagi süüdistav , kuid mitte pealetükkiv , jultunud . </s> <s> Mitte mingil juhul küüniline . </s> <s> Pigem analüüsiv , sellepärast parajalt uje . </s> <s> Kuid mitte komplekside pärast , mitte salamõtete , täitumatute unistuste pärast . </s> <s> Vaid niisama , nooruse kogenematuse tõttu . </s> <s> Ning tume ülikond oli tal siis alati seljas , ja valge särk , puhas särk , alati pestud särk . </s> <s> Ja moekas lips . </s> <s> Vahel kandis ta isegi kikilipsu , see sobis talle . </s> <s> Temas oli intelligentsust , loomulikku intelligentsust , ehkki ta polnud kuigivõrd haritud , lihvi saanud . </s> <s> Kellega ta siis ennast identifitseeris , samastas . </s> <s> Ei mäletagi . </s> <s> Paljudega . </s> <s> Väga paljudega . </s> <s> Ta koondas endasse kümneid ilminguid , kümnete isiksuste avaldusvorme . </s> <s> Ta ehitas ennast üles mitmete eeskujude najal . </s> <s> Seda enesele teadvustamata . </s> <s> Nüüd ta muidugi juba teadvustas endale seda , otsis süüdlasi , püüdis eristada verstaposte , mis tema arengujätke tähistasid . </s> <s> Kuid seda muuseas . </s> <s> Ta polnud kohtumõistmise tuhinast haaratud . </s> <s> Vahel ta lihtsalt proovis mõista iseennast , proovis lahti mõtestada iseenese vegeteerimist . </s> <s> Kuid tulemused olid kesised . </s> <s> Murdekohti ta ei leidnud . </s> <s> Ta ei mäletanud , kus olid pöörangud , kus ta oli vigu teinud või kus ta oli õigesti toiminud . </s> <s> Päris võlts polnud ta siiski küll kunagi olnud , ükskõik mis mõjutusi ta ka ei omanud . </s> <s> Ta oli alati kandunud teatud suunas , see oli paratamatu . </s> <s> Ning sellepärast jõudis ta lõppude lõpuks ikka välja just samasse punkti , kuhu ta igal juhul oleks kandunud , ükskõik mis ka tee peal ei juhtunud . </s> <s> Praegu näis – siis , mõniteistkümmend aastat tagasi ei otsinud ta midagi , kõik oli , vastupidi , väga selge , ja selles selguses oli lootus , usk ja armastus , üks komponentidest tingimata , ja see tugines tema rikkumatusele , kasvatusele , toetus lapsepõlvele ja ei tea veel millele . </s> </p>
<p> <s> Aga praegu ? </s> <s> Ta ei tundnud end , ei tahtnud end ära tunda – kaevus , kuigi oli enesele tuttav , nii tuttav . </s> <s> Samal ajal aga võõras , tundmatu . </s> <s> Ja ta sai aru – keegi ei armasta toda inimest , kes temas on , tema ise vaid peab ennast armastama , peab enesele toeks olema . </s> <s> Seda oli vaja Jumalale enesele ! </s> <s> Sest Augustin oli ju Jumala-näoline , sellega peab arvestama . </s> <s> Ta oli peaaegu Jumal ise . </s> <s> Sellepärast hirmutaski ta enesest muid olevusi eemale . </s> <s> Olevustel hakkas tema kõrval kõhe . </s> <s> Ja sellepärast küllap viibiski Augustin praegu siin , ei viibinud mujal , kus viibisid teised tsiviliseeritud kodanikud , alamad . </s> </p>
<p> <s> Ega ta praegu teisem olnud ? </s> <s> Oli . </s> <s> Ta oli sirgem , ta oli ennast justkui püsti ajanud , ta oli nagu humal , purjus taim , mis ennast päikesele vastu sirutab , patune , meeletu . </s> <s> Aga põlvkonnad olid vahetunud . </s> <s> Ta oli juba vana . </s> <s> Muuseas , ta oli varsti … aastane . </s> <s> Aga paistis vanemana . </s> <s> Enda jaoks kindlasti . </s> <s> Nägu kaevupeeglis oli talle tundmatu , vastik . </s> <s> See ei sobinud temale , tema hingele . </s> <s> Aga tegelikult ei olnud muutunud ei juuste , ei habeme värv . </s> <s> Polnud nii , et juuksed tumedad , aga habe-vuntsid hallid , või ruuged , punased . </s> <s> Vaid kortsud … näonaha värv . . . reetsid toimunud moondumist . </s> <s> Ja enam polnud tal seljas musta ülikonda , oli vaid mingi värvita kuub , igivana ürp , millist kandis võib-olla vaid Peetrus ise , kui põgenes iseenese südametunnistuse , see tähendab Jeesus Kristuse usutunnistuse eest … Ja milline särk oli tal pintsaku all ? </s> <s> Mitte enam valge , vaid värvita , pleekinud , sama tooni kui ta näonahkki , mis oli päikesevalgusest ja halvast verevarustusest punetunud ja põletikuline . </s> <s> Lipsu asemel oli tal kaelas mingi võidunud rätt . </s> <s> Tema alahuul oli alla vajunud , justkui tahtejõuetust märkides . </s> <s> Niiske erk alahuul paistis habemest välja kui alistumise sümbol . </s> <s> Tema ninal laamendus kestendunud nahk . </s> <s> Jah , see oli tema , Augustin , inimeste poeg , teadmiste edasikandja , järjepidevuse tagatis . </s> <s> Niisugune oli kaevus nähtud nägu . </s> </p>
<p> <s> Augustinil oli tundmus , et ühiskond on ta juba ammu enesest välja visanud , eemale tõuganud . </s> <s> Ainult – ühiskond polnud see kõige õigem sõna ; ühiskonnal polnud temaga just mingit pistmist , pigem võinuks tarvitada väljendit – seltskond … või inimkond . </s> <s> Kuid ka niimoodi sõnadega manipuleerides ei saa täit tõtt kätte . </s> <s> Üleliigsena tundis ta end küll tõesti . </s> <s> Kontakt teiste inimestega , lähikondlastega , oli kadunud . </s> <s> Polnud enam ühiseid kinnisideid , mis sidunuks . </s> </p>
<p> <s> Ja sellepärast suhtles Augustin enam maastikega kui inimestega . </s> <s> Inimesed vahetasid värvi nagu kameeleonid , aga maastikud püsisid muutumatud . </s> <s> Ja kui neis mingeid muutusi toimuski , siis oli see vaid rõivaste vahetus , mitte sisu metamorfoos . </s> </p>
<p> <s> Augustin kollektsioneeris maastikke oma mällu lausa väsimatult . </s> <s> See oli tema ainukene varandus . </s> <s> Ainult see ei torganud silma . </s> <s> Ja poes polnud selle varandusega ka midagi peale hakata . </s> <s> Kuigi kohati oli Augustin nagu laps , kes tahtis , et lepalehed oleksid rahad ja et nende eest võiks kauplusest šokolaadi osta . </s> </p>
<p> <s> Kiindumus maastikesse sai alguse vist lapsepõlves , varajases nooruses , kui Augustin oli sunnitud paiksena elama kaua ühes ja samas kohas – kõrge tara taga , peaaegu et okastraadi varjus . </s> <s> Justkui oleks kardetud , et Augustini või mõne teise lapse võiks keegi varastada . </s> <s> Seespool tara oli ilm muidugi väike ja tüütas ruttu nii lapse kui täiskasvanud . </s> </p>
<p> <s> Aknaks välisilma ei olnud aga aknad ise , vaid üks pilt klubi seinal , üks maal , mis rippus otse klaveri kohal . </s> <s> Selleks et seda maali lähemalt vaadelda , pidi pisikene poiss Augustin ronima klaverikaanele . </s> <s> See tegevus oli loomulikult keelatud . </s> <s> Sest klaverikaas oli õhukene , nõtkus lapse keha raskuse all ja võis iga hetk puruneda . </s> <s> Mida laps küll ei uskunud . </s> <s> Ta ronis tihti klaverikaanele , kui kedagi ligidal keelamas polnud . </s> <s> Sellel maalil kujutati salapärast ligitõmbavat maastikku . </s> <s> Salapäraseks ja ligitõmbavaks jäi see ka hiljem , kui poiss oli juba täisealine . </s> <s> Mingit teavet selle pildi kohta polnud . </s> <s> Ja ega teavegi oleks saladust hävitanud . </s> <s> Poiss isegi ei pärinud , kes selle kunstiteose siia majja oli toonud . </s> <s> Algul ei huvitanudki see teda üldse . </s> <s> Võib-olla õpetas see pilt poissi mõistma , et on olemas teistsuguseid maid kui siinne . </s> <s> Et ümbritsev maailm on päratu suur ja lai . </s> <s> Ning mujal on majad teistsugused , samuti mäed ja veed . </s> </p>
<p> <s> Maalil oli järv või merelaht kaljumägede vahel . </s> <s> Selles järves või merelahes oli saar või poolsaar , ja sellel asetses palee , suurejooneline ehitis . </s> <s> Saar või poolsaar oli nii väike , et ehitis haaras enda alla kogu ala . </s> <s> Ei mahtunud ümber hoone aedu ega põldusid , ainult mõned suured puud kasvasid veepiiril või päris vees . </s> <s> Maja avarad aknad särasid tuledes . </s> <s> Sest oli öö . </s> <s> Ja akende taga peeti vist balli . </s> <s> Aga paistis ka kuu ning see heitis rohekaskollast valgust . </s> <s> Laiad trepiastmed tulid palee juurest alla , otse veeni , laskusid vette , kadusid sügavikku , ei tea kui sügavale . </s> </p>
<p> <s> Järvel , täielikus tuulevaikuses , liugles paat . </s> <s> Paadis istus mees , kelle käes olid mõlad , mõlad ulatusid vette . </s> <s> Aga paadi ninas istus naine , uhke inimene , tema põlvil oli kalavõrk . </s> <s> Ta vist laskis seda võrku vähehaaval vette . </s> <s> Midagi tavatut , midagi niisugust , mida muidu Augustini maailmas polnud , kandus sellest kunstiteosest valusa kajana , nukra lööklainena südamesse . </s> </p>
<p> <s> Siis veel Augustin ei teadnud , aga hiljem sai pooljuhuslikult teada , et maal oli William Turneri graafilise lehe reproduktsioon . </s> <s> Ja kulus veel aega , kui Augustinini jõudis teade selle kohta , et kunstnik Turner suri kui vana vares , üksi – majas , mille ta oli salaja Londoni äärelinnas ostnud , et hoida eemale sugulastest ja tuttavatest ; aga juba enne seda oli ta kodunt lahkunud ja elanud ühe meremehe lese juures , kus keegi ei teadnud ega osanud kahtlustadagi , et ta on kunstnik , ja mitte tavaline poesiltide maalija , vaid too kuulus , kes alles mõne aasta eest oktoobriööl maalis rahvasummas vesivärvidega Parlamendihoone põlemist , jõudes teha sündmuse jooksul üheksa pilti , mida hiljem on hakatud pidama harukordseks dokumendiks , mõned asjatundjad isegi ooperiks värvides , sest vaatepilt – põlemine – lõppes ju toreda aplausiga , siis kui Parlamendihoone lagi kannatamatu rahvahulga ees lõpuks sisse langes . </s> </p>
<p> <s> Lesknaise juures elavat , joonistamise jätnud Turnerit nimetati tagaselja admiraliks , sest arvati , et ta on ka meremees nagu naise esimene abikaasa . </s> </p>
<p> <s> Ligi sada viiskümmend aastat oli möödunud tollest ajast . </s> </p>
<p> <s> Kuid päris üksi Turner siiski oma surmatunnil polnud , tema juures viibis arst , kes oli pühendatud kunstniku isiku saladusse . </s> <s> Arst nägi , kuidas järsku ilmus päike korraks pilve vahelt välja – muidu oli pilvine päev – ja saatis oma kiire Turneri näole , ning samal hetkel lahkus hing kunstniku kehast ja kiir taganes kiiresti päikesesse ning päike pilve sisse ; ja arst jäi suure kunstniku surnukehaga kahekesi . </s> <s> Miks siin mitte meenutada , et Turner oli päikesekummardaja , jälgis iga päev katuselt päikesetõusu ja -loojangut – vähemalt siis , kui ta veel kunstiga tegeles . </s> <s> Ju ta oli udusel Inglismaal see mees , kes päikest teistest enam oli uurinud-austanud ja keda päikenegi teistest rohkem oli meeles pidanud . </s> </p>
<p> <s> Jah . </s> <s> Pilt rippus seal saali seinal ja sarnanes Turneri tööga . </s> <s> Üks oluline erinevus siiski oli . </s> <s> Turneri originaalil , mille ta oli valmistanud Samuel Rodgersi poeemi “ Itaalia ” kaunistuseks , puudus naine paadis , too , kes lappas võrku . </s> </p>
<p> <s> Võib-olla oli Turneril ka selliseid gravüüre . </s> <s> Aga neid polnud Augustin näinud , loomulikult polnud talle pihku sattunud ka “ Liber studiorumit ” , toda Turneri maastikuentsüklopeediat , milles sada kompositsiooni . </s> </p>
<p> <s> Võib-olla polnud Turneri joonistusel naist sellepärast , et ta oli vanapoiss ja vihkas naisi , aga võib-olla vihkasid naised hoopis teda , sest ta oli lühikest kasvu ja nende arvates inetu . </s> <s> Võib-olla oli ta Augustini moodi . </s> </p>
<p> <s> Koopia tegija maalis pildile naise juurde , muus osas aga jäljendas täpselt Turnerit . </s> </p>
<p> <s> Poiss mõtles – see naine seal paadis on tema ema . </s> </p>
<p> <s> Sest vanasti oli neil kindlasti paat ja isa-ema käisid kalal , nad elasid ju veekogu ääres . </s> <s> See pilt oli siis nagu mälestus tollest ajast , kui merel võis käia veel oma paadiga , mälestus tollest ajast , kui ema oli veel noor , julge ning hakkaja , ning kui kuu paistis sileda merevee kohal ja kaldalt kostis pillimängu ning vaba rahva laulu ja naeru . </s> <s> Isa vajutas ema selja taga aerudele ja ema laskis vähehaaval võrke vette , neil polnud vaja isekeskis rääkidagi , sest meri oli oma ja tuttav , isa teadis täpselt , kuhu kalaparved kogunevad . </s> </p>
<p> <s> Siis oli selle Turneri kohta teada veel niipalju : öeldi , et ta maalis oma rahvale , järeltulevatele põlvedele . </s> <s> Järeltulevatele põlvedele , sest kaasaegsed unustasid ta kohe . </s> <s> Ta oli vist tüliks oma tuhandete akvarellidega ja muude töödega . </s> <s> Neid oli liiga palju , need olid jalus . </s> <s> Neid olevat keeratud rullidesse ja laotud keldritesse kui portveini pudeleid , ja küllap rändas osa ka lihtsalt kaminaahjudesse … niiskel külmal Inglismaal ! </s> </p>
<p> <s> Isepäine Turner pärandas pildid oma rahvale , aga muu varanduse , mida ta oli jõudnud koguda , määras järgmiselt : osa vaeste ja vanade kunstnike toetuseks , et neile ehitataks pansionaat , vaestemaja või vanadekodu – kuidas täpselt nimetada , ei tea , sest ehitamata see hoone jäi ; teine osa maastikumaali klassi avamiseks Londoni kunstiakadeemias – see klass jäi avamata ; kolmas osa pildigalerii loomiseks tema enese teoste tarvis – see jäi samuti tegemata . </s> <s> Kauged sugulased , kellega Turner läbigi ei käinud ja keda ta ei teadnudki , keda ta kogu elu oli vältinud , andsid pärandusasja kohtusse … ja võitsid , said varanduse seega endale . </s> <s> Väga tavaline , totter lugu . </s> <s> Isegi igav võib-olla … </s> </p>
<p> <s> Muidugi oli hoone teistes ruumides muidki pilte Augustinile vaatamiseks , aga need ei olnud nii huvitavad . </s> <s> Olid portreed . </s> <s> Rohkem maastikke polnud . </s> <s> Muudel piltidel kujutati kindraleid ja marssaleid ning ka erariides tähtsaid isikuid . </s> <s> Neid võeti aeg-ajalt maha , vahetati uute tundmatute vastu . </s> <s> Nii kulges elu . </s> <s> Majandusjuhataja sekeldas taoliste kampaaniatega . </s> <s> Ise ta oli suurt kasvu punaste juustega mees , karastunud talisupleja , kes talvel ka kõige kangema pakasega kõndis paljapäi ja -käsi , üksnes pintsaku ja eest lahtinööbitud särgiga , mille alt paistis karvane rind . </s> <s> Palitut ta ei tunnistanud , ei tea , kas tal seda oligi . </s> <s> Lastesse suhtus too mees hästi , vestles nendega kui täisealistega ja viskas igal võimalikul juhul kahemõttelist nalja . </s> <s> Oli tal endalgi neid lapsi , isiklikke lapsi , terve kari . </s> <s> Alles hiljem , aastate pärast , avastas Augustin ühel surnuaial , et tema vanavanaema ja majandusjuhataja vanaisa , kes oli olnud kindral , puhkasid kõrvuti hauaplatsidel . </s> </p>
<p> <s> Oli veel üks maal seal seinal – natüürmort homaari ja lillkapsaga , kuid Augustin ei teadnud siis veel , et neid asjandusi ka süüakse . </s> </p>
<p> <s> Sealt , lastekodust , oli pärit ka Augustini esimene suudlus . </s> <s> Üks tüdruk oli seal , nimeks Iris , kes laskis ennast Kleopatraks kutsuda . </s> <s> Ja tüdruk soovis , et Augustin laseks ennast Antoniuseks kutsuda . </s> <s> Augustin polnud nõus . </s> <s> See on ainult mängult , lausus tüdruk . </s> <s> Aga Augustin polnud ikka päri . </s> <s> Kleopatra oli majandusjuhataja tütar , tema kõige vanem laps . </s> <s> Miks see Egiptuse kuninganna valis kurameerimiseks välja just Augustini , on teadmata . </s> <s> Aga kas oligi siis algataja just tema ? </s> <s> Augustin sai tütarlapsega lähemalt tuttavaks sööklas , kui ta seal korrapidajaks käis ja söögilaudadelt mahaloksunud suppi ja leivakoorukesi pidi pühkima . </s> <s> Nimelt käisid majandusjuhataja lapsed söömas siis , kui teised lapsed olid juba söönud . </s> <s> Direktori lapsed oleksid võinud ka söömas käia , kuid direktoril lapsi polnud , vähemalt selles vanuses , kes veel kodus isa-ema hoole all elutseks . </s> <s> Kleopatra-Iris oli pika musta patsiga tüdruk . </s> <s> Ise oli ta ka pikk , vibalik ja hea südamega . </s> <s> Ei elanud nagu oma ajas ja kohas , vaid justkui kusagil eemal , kaugel , tulevikus , kus valitsesid teistsugused , normaalsed inimsuhted ja oli teistsugune , parem eluolu . </s> <s> Ühesõnaga – tüdruk oli tõsiseltvõetav , mitte mingisugune kekats . </s> <s> Ei olnud Augustin talle võrdväärne partner . </s> <s> Temas olid hing ja ideaalid veel selginemata . </s> <s> Tal oli küll unelmaid , aga need ei kõlvanud kuhugi , võrreldes Irise omadega . </s> <s> Augustini isegi solvas , et selline korralik tüdruk tahtis temaga tegemist teha . </s> <s> Aga mis valikut sel tüdrukul siis ikka oli . </s> <s> Võib-olla meeldis talle omaenda isa , aga teisi isataolisi mehi või mehehakatisi küll silmapiiril polnud . </s> <s> Minuski pead pettuma , kahetses Augustin . </s> <s> Sellepärast ta ei armunud Irisesse , ning ega Iriski vist temasse . </s> <s> Polnud paikagi , kus käsikäes käia . </s> <s> Vaid kusagil pimedas , nurga taga , võis hetkiti kahekesi olla . </s> <s> Ning ka siis pidi kartma , et keegi satub peale . </s> <s> Aga ei satutud . </s> <s> Sest Iris ning Augustin olid ettevaatlikud . </s> <s> Seal , kasarmusarnaste magamishoonete nurga taga , akende all , aga ka kaugemal , tiigi ääres , kus lapsed päeval võisid ujumas käia , rääkis Augustin Irisele üht-teist oma elust ja tulevikuplaanidest . </s> <s> Mida täpsemalt , seda enam ei mäletanud . </s> <s> Igal juhul midagi rääkis , Irisele meeldis kuulata . </s> <s> Ja Augustinilegi meeldis kuulata , mida tütarlaps omakorda pajatas , hoides noormehel käsivarrest ja paisates tema poole sooja hingeõhku . </s> <s> Nagu iseenesest ühinesid mõnikord siis huuled . </s> <s> Kas see oligi päris suudlus . </s> <s> Aga Augustin ei kahtlustanud , et Iris suudleb ka teiste poistega , Augustin polnud niisugune armukade kahtlustaja . </s> </p>
<p> <s> Kord , mõnekümne aasta möödudes , kohtas ta jälle Irist . </s> <s> Siis ei tundnud kunagine Kleopatra enam oma Antoniust ära . </s> <s> Sest Antonius oli ikkagi muutunud . </s> <s> Ta nägi välja kui kaltsakas . </s> <s> Vähemalt enda arvates küll . </s> <s> Kuigi tal olid seljas päris talutavad hilbud , neis polnud ühtegi katkist kohta . </s> </p>
<p> <s> Aga Iris polnud üldse muutunud . </s> <s> Ta oli samasugune vibajas , kõhn , vormis . </s> <s> Augustin teadis , et Iris oli õppinud arstiks . </s> <s> Sest ta tahtis inimesi aidata , juba lapseeast peale , tahtis leevendada nende kannatusi . </s> </p>
<p> <s> Tegelikult toimus see juhuslik kokkusaamine alles hiljuti , alles eile , linnaliini bussis . </s> <s> Iris ei märganud Augustini . </s> <s> Või ei tahtnud märgata . </s> <s> Küllap ei tundnud lihtsalt huvi enda ees istuva meeskodaniku vastu . </s> <s> Võib-olla endast märku anda , käis mehel mõte läbi pea . </s> <s> Aga milleks ? </s> <s> Et näha Irise pettunud silmavaadet . </s> <s> Häbigi võib tal olla . </s> <s> Kas ta enam oleks tahtnud kuulata , mida Augustin jutustab . </s> </p>
<p> <s> Aga see selleks . </s> </p>
<p> <s> Augustin marssis edasi . </s> </p>
<p> <s> Iris , naisolend . </s> <s> Vastassugupool . </s> <s> Tema visa saatja viimasel ööpäeval . </s> <s> Kuid kus ta ise on täna , Iris ? </s> <s> Miks Augustin ei tüdinenud temast . </s> <s> Ning miks ta ei haihtunud . </s> <s> Irise pilk … ettekujutus Kleopatra näolapist oli Augustinil igal pool kaasas . </s> <s> Nagu karistus . </s> <s> Või lunastus . </s> <s> Kas oli siis Augustin ta kunagi maha jätnud ? </s> <s> Ei . </s> <s> Augustin polnud kunagi kedagi hüljanud . </s> <s> Võib-olla oli keegi tõesti kunagi temast maha jäänud , sest ei suutnud sammu pidada , aga hüljanud polnud ta kunagi kedagi . </s> <s> Ka Irist mitte . </s> </p>
<p> <s> Aga tänase mineku taustas polnud tal siiski mitte mingit kohta . </s> <s> Tema , Iris , polnud taganttõukaja . </s> <s> Tema polnud süüdlane . </s> <s> Ilma Irisetagi oleks Augustin praegu sel teekonnal . </s> </p>
<p> <s> Iris oli iseseisev . </s> <s> Ja kui Augustin olekski ennemalt ta kätte saanud , kas siis Iris oleks teda nagu kord ja kohus armastama hakanud , see oli veel teadmata . </s> <s> Aga armastus oleks ikkagi Augustinile raskeks koormaks olnud . </s> <s> Armastus oleks Augustini vastu maad koolutanud . </s> </p>
<p> <s> Mitmed naised olid püüdnud end Augustini külge kleepida . </s> <s> Ei tea , miks ? </s> <s> Ta oli ju lootusetu . </s> <s> Tal polnud aimugi , mis on truudus . </s> <s> Ta ei suutnud kedagi usaldada . </s> <s> Abi polnud talle kellestki . </s> </p>
<p> <s> Ta oli elanud viimasel ajal linnas . </s> <s> Suures linnas , pealinnas . </s> <s> Mida seal kõike polnud . </s> </p>
<p> <s> Aga Augustin oli eemalolija , kõrvaltsaabunu . </s> <s> Ta elas , pesitses tagasihoidlikult . </s> </p>
<p> <s> Ühes kohas takerdusid Augustini jalad okastraati . </s> <s> Siin oli olnud karjamaa piirdeaed , nüüdseks olid aiapostid mädanenud ning traadid vedelesid maas , kus nendesse võis veelgi nii inimene kui loom kinni jääda . </s> <s> Millal traadid päris läbi roostetavad , mullaks saavad , mõtles Augustin peatudes . </s> <s> Millal ? </s> <s> Mida nad praegu veel tähistavad ? </s> <s> Kelle karjamaa äär see on ? </s> <s> Missugused olid need lehmad või hobused , kelle rinda või külge kord selle traataia kidad olid torkinud , hoiatanud minemast võõrale territooriumile ? </s> <s> Minevik jäi aegade hämarusse . </s> </p>
<p> <s> Polnud sellel kohal vist juba aastakümneid tammunud ühegi inimese jalg . </s> <s> Augustin on esimene ja vast ka viimane , kes siia sattunud . </s> <s> Tema satub igale poole . </s> <s> Aga teised ei satu . </s> <s> Tema sattus siia ja teistesse kohtadesse seepärast , et tal polnud kindlat tegevussihti . </s> <s> Ta sattus igale poole juhuslikult . </s> <s> Ja igal pool mõtles millestki – kas siis kaduvikust või millestki muust kaugest , millestki niisugusest , millega käegakatsutavat kasu ei kaasnenud . </s> <s> Tema mõtted ja teod ei toonud raha sisse , ei kandnud ka protsente . </s> <s> Kes veel peale tema oleks taoliste pikkade jalutuskäikude peale aega raisanud . </s> <s> Ta ei korjanud isegi seeni , ei otsinud tarbepuud , ei talletanud mällu detaile , millega oleks võinud mõnel loengul välja tulla , kui ta oleks olnud loodusteaduse õppejõud . </s> <s> Augustinis ei olnud ratsionaalsust , ta oli isegi päris abitu tüüp , küllap ühiskond oligi ta endast eemale heitnud , välja sülitanud , sest ta ei sobinud üldisse saginasse . </s> <s> Aga teisest küljest polnud Augustin ka midagi kaotanud , ta ei nutnud kedagi-midagi taga , ning ega tedagi keegi taga nutnud . </s> <s> Kui ta praegu siin hukkuks , traatidele maha kukuks , siis ei leiaks teda kunagi keegi . </s> <s> Liha võiks luude küljest lahti tulla , luud võiksid päikeses ära pleekida ja vihm ning lumi lihviks neid , kuni nad kattuksid samblikega – kellel oleks asja tollesse unustatud paika … unustatud paika , mis kord polnudki unustatud . </s> <s> Aga mis sest . </s> <s> Tähtis polnud , kus kondid . </s> </p>
<p> <s> Tal oli kõiksugu ameteid ja hobisid olnud . </s> </p>
<p> <s> Augustin oli ka sõjaväes teeninud , naaberriigi sõjaväes , nagu tavatseti hetkel öelda , nagu kirjutati ajalehtedes . </s> </p>
<p> <s> Augustin oli ka vangis istunud . </s> </p>
<p> <s> Seega oli temas justkui mitu inimest , mitu inimsaatust ühte liitunud , ühes pundis . </s> <s> Siit-sealt oli ta kaasanud võõraid elusid , kilde nendest . </s> <s> Ja talle oli külge hakanud kogu saast , mis ujub ühiskonna pinnal , saast – just nimelt , ja tema olemine kulus võitluses , et sellest saastast vabaneda ; võitlus oli kestnud kaua , oli võrdlemisi lootusetu , sest Augustin oli juba omamoodi märgitud mees ; temast ei saanudki kõik pahed mööda minna niisama , kuigi ta seda soovis ; kui taheti leida halva teo sooritajat , siis pöörati pilk ikka tema poole . </s> <s> Kahjuks . </s> </p>
<p> <s> Ei tulnud kellelegi pähe , et tegemist on hoopis tagasihoidliku sõbraliku jumalakartliku inimesega . </s> <s> Ei võidud arvata , et juba ammu on ta loobunud isegi õllest , viinast , suitsetamisestki . </s> </p>
<p> <s> Kui ta edasi läks , siis meenus talle veel üks episood seoses … </s> </p>
<p> <s> Kuid järsku tundis ta väsimust . </s> <s> Niisugust väsimust , mida kiirgas suisa maailmaruum . </s> <s> Ta oli ju veel ehmunud oma peegelpildist , oma kujutisest süüdimatul veel , mis tuli maa seest ega teadnud midagi tema sisimast , tema eluloost , tema tegevusest , tema headest ja kurjadest ettevõtmistest . </s> <s> Augustin poleks tahtnud olla selline , nagu ta oli . </s> <s> Ta tahtnuks olla parem … Aga … temas oli juba kahtlusi . </s> <s> Ta oli kõigile andestanud nõrkused , kuid ise sellest tugevamaks polnud saanud . </s> <s> Või oli ? </s> <s> Ta oli tark , aga hirmunud . </s> <s> Või polnud see nii ? </s> <s> Kes teadis ! </s> <s> Teda ei võinud enam millegagi üllatada – see oli lõpptulemus , lõppkokkuvõte , niisugune oli tema portree , üks miljarditest . </s> <s> Portree omanikul oli tihti oma maski , oma välimust raske kanda . </s> <s> Sest hing ei vananenud , jäi temast maha , jäi kuhugi noorusikka , härdameelsete kujutelmade valda pidama . </s> <s> Ja sealt oli teda tihti võimatu lahti rebida , edasisele retkele kaasa kutsuda . </s> <s> Nii et hing oli noor , aga keha oli kulunud . </s> <s> Kuid kõigest sellest ei mõtelnud Augustin sugugi . </s> <s> Ainult tundmusi tekkis temas . </s> <s> Kuid ta ei sõnastanud neid . </s> <s> Kui oleks sõnastanud , siis oleks need umbes taolised olnud , võib-olla . </s> <s> Võib-olla . </s> <s> Aga praegu unustas ta ka tundmused . </s> </p>
<p> <s> Ta heitis põndakule kaskede alla magama . </s> <s> Ta magas mitu tundi . </s> <s> Ilma unenägudeta . </s> <s> Ning kui ta ärkas , oli päike juba loojunud , ainult valguskuma paistis silmapiiri tagant . </s> <s> Ning nõgudest hakkas ülespoole tõusma udu . </s> </p></div2><div2 type="alaosa"><head> UDUD / </head>
<p> <s> Udu ilmub suvel pärast päikeseloojangut põõsaste vahelt hiilides lagedale väljale kui ehalemineja , vargsi ja kummargil , justkui lootes , et niiviisi keegi teda ei märka . </s> </p>
<p> <s> Või sarnaneb udu pigem kurjategijaga , tema hiilib samamoodi . </s> </p>
<p> <s> Ja eks udu tundubki kuri olevat . </s> <s> Kui lähed talle vastu , siis ta isegi taganeb sinust , läheb eest ära , või püüab sind sisse mässida ja uinutada oma niiske jaheda hingeõhuga . </s> <s> Sõbraks ta sinuga igal juhul saada ei soovi . </s> </p>
<p> <s> Ja tavaliselt on udusid veel mitu . </s> <s> Nad lähenevad mitmest kaarest , mõni tõuseb justkui maa seest lausa ja jääb ühte kohta paigale kogu ööks , kusjuures madalaks – nagu oleks talle inimese kasv määratud , ja võib-olla ta ongi inimene , vahimees . </s> </p>
<p> <s> Mõned udud , nende kogumid , laamad on aga üsna püsimatud , seiklevad , muudavad asukohta , või lahkuvad hoopis areenilt , teistele nurmedele . </s> <s> Ega tihe mets neile meeldigi . </s> </p>
<p> <s> Udude tantsisklemine toimub vaikselt . </s> <s> Nende peale ei haugu koergi . </s> </p>
<p> <s> Ja ei tea , mille kõigega nad öösel hakkama saavad . </s> </p>
<p> <s> Hommikul aga , kui tõused vara , hästi vara , näed : udud on alles , paigal , igaüks oma platsil , öö jooksul on nad maa-ala vist vennalikult ära jaganud . </s> </p>
<p> <s> Kuid päikesetõusuga koos lõpeb ka udude pidu . </s> </p>
<p> <s> Tõusev päike mõjub nendele kui kukelaul vanapaganale , neil hakkab järsku kiire . </s> </p>
<p> <s> Enam ei kao nad põõsastikku , kust tulid , vaid kerkivad kähku metsa kohale , hargnevad kõrguses laiali , hõrenevad ja püüavad pugeda puie taha , seejuures tundub , et ladvad kriibivad-kraabivad neid ja purustavad päriselt : ei tea , mis sinna metsa taha õieti jõuabki , vaid riismeid endisest uhkusest . </s> <s> Samamoodi põgenevad ju ka kurjategijad kuriteoplatsilt , samamoodi kiirustab hiline ehaltnaasnu kodu poole , kus teda juba ootab vikat ja luisk heinamaale niitma minekuks . </s> </p>
<p> <s> Udu justkui vabastab koha töötegijaile , päeva poegadele . </s> </p>
<p> <s> Mõni udu aga ilmub ootamatult päise päeva ajal. </s> <s> Eriti need , mis tulevad merelt . </s> <s> Need ei ole nii ujedad kui õhtused-öised külalised , need ei oota kurjategijate kombel videvikku ega päikeseloojangut , ja nemad ei jää pidama ka kuhugi nõkku või nurmele , vaid kanduvad kiirelt edasi maismaa poole , nad on eriti külmad ja palju hõredamad kui ennist kirjeldatud , kuid jõulisemad , ja näib – otsustusvõimelisemad ; neil paistab isegi mingi ülesanne olevat , nad on kas maakuulajad või kogunisti mingid salakaubavedajad ; neid ei pea ka mets , nad lähevad puude vahelt läbi ja täidavad soojenenud männikud oma jahedate jälgedega , nad jahutavad teekonnal omaenese radu . </s> </p>
<p> <s> Kes on nad merele ? </s> <s> Vee ülejääk . </s> <s> Koor ? </s> <s> Minemapuhutud vaht . </s> </p>
<p> <s> Mine tea , kust nad tulnud . </s> <s> Nad on lihtsalt üle vee libisevad haldjad , kes ei küsi millekski , ka liikumiseks , luba . </s> <s> Igal juhul ruttavad nad üles mandrilavale ning alles mitme kilomeetri kaugusel veepiirist haihtuvad , lahustuvad kusagil avaratel heinamaadel . </s> </p>
<p> <s> Mälestuseks neist jääb vaid mõni kristalne kastetilk rohu sees . </s> </p></div2><div2 type="alaosa"><head> ÜLESÕIDUKOHT </head>
<p> <s> Kümme paari raudteerööpaid . </s> <s> Kõrvuti . </s> <s> Mis nende taga – pole isegi näha . </s> </p>
<p> <s> Kuid nende taga on pood . </s> <s> Postkontor . </s> </p>
<p> <s> Siinpool – väike maja mõne pihlaka varjus . </s> <s> Kehvavõitu maja , ka arhitektuurilise väljanägemise poolest . </s> <s> Lihtne ja lagunenud , selline , mis talvel sooja ei pea . </s> <s> Kas tal omanikkugi on ? </s> <s> Kes tahab elada pidevalt sellises ebamugavas hoones , kui kõrval vilistavad ööpäev läbi rongid , kolksuvad vagunid , õhk on täis tolmu , liiva , prahti , nõge , lõhnu , mida keerutab üles hetkekski taltumatu tuul . </s> </p>
<p> <s> Siin on omaette maailm . </s> <s> Selline maailm , mida pole mitte kusagil mujal . </s> </p>
<p> <s> Maja ümber on madal lattaed , aia sees lauake , pingikesed . </s> </p>
<p> <s> Elatakse vaid maja ühes otsas , teises otsas on kunagi tulekahi olnud ning hoone on taastamata jäänud . </s> <s> Nüüd elutsevad taastamata osas vist kassid , küllap närilisedki , seda poolt tasub karta , aknaavad mustendavad , võib oodata varingut , ja kas ei võiks seal pesitseda tondidki , muud koledad ebasoosingus elukad . </s> </p>
<p> <s> Aga nagu juba öeldud , terves pooles elatakse . </s> </p>
<p> <s> Kes seal siis elavad ? </s> </p>
<p> <s> Kas õnnestub elanikke näha , nendega tuttavaks saada . </s> </p>
<p> <s> Muidugi – raske on öelda , mis aastaaeg parajasti käsil . </s> <s> Tahm on katnud puulehed ja -oksad , ka rohu , ei saagi aru – peavad need olema rohelised või on sügisesed , närtsinud . </s> </p>
<p> <s> Aga kui hakkab sadama lobjakat , märga tihedat lund , mille räitsakad kleepunud üksteise külge juba õhus , ja kui need langevad lausa kamakatena potsatades maha , mõistad – talv on ligidal . </s> </p>
<p> <s> Võib veel rääkida lume maitsestki , kui püüad seda suuga , mekid keelega oma huulilt ; võiks rääkida lume värvist , selle muutuvast jumest maa peal . </s> <s> Kui jätkuks sõnu ! </s> </p>
<p> <s> Aga raudtee ja selle ümbruse kirjeldamiseks sõnu jätkub , vähemalt mõningasi on . </s> <s> Ehkki neid on juba rohkesti ära raisatud ka . </s> </p>
<p> <s> Ainult midagi ei juhtu , sellepärast saab ülesõidukoha tunnistada väljasurnuks . </s> </p>
<p> <s> Isegi ronge ei tule – millegipärast . </s> </p>
<p> <s> See , kes siin käinud , taganeb lumepimedusse ilma mingi informatsioonita . </s> </p>
<p> <s> Jah ! </s> <s> Ära siit ! </s> <s> Ära siit ! </s> <s> Viljatute nägemuste maalt ! </s> </p>
<p> <s> Lumi matab , matab nüüd kõik enda alla ja varsti polegi muud igas kandis kui vaid talv , hanged , ja elutus ; pilt , mis alles äsja paistis , justkui konserveeritakse . </s> </p>
<p> <s> Aga kas seegi aitab . </s> </p>
<p> <s> Järgmine kord , kui siia kanti asja – võib vaade olla juba teistsugune ja ka sina ise oled juba teine , täitsa teine inimene . </s> </p></div2><div2 type="alaosa"><head> VAIKUSE HÄÄLED </head>
<p> <s> Mis asi on vaikus ? </s> <s> Kas seda on võimalik kuulata , kombata , näha ? </s> <s> Tunda ? </s> <s> Kas vaikus kõneleb ? </s> <s> Või on ta tumm ja kurt ? </s> <s> Kus on vaikus , kui kaugel ? </s> <s> Kas meis või väljaspool ? </s> </p>
<p> <s> Vaikus on kättesaamatu . </s> <s> Vähemalt selles maailmas , kus meie asume . </s> <s> Ainuke võimalus on – õppida teda nägema , kuulama , tundma . </s> <s> Kui õpid vaikust tundma , saad tugevaks . </s> <s> Sinusse maabub tasakaal . </s> <s> Võib-olla ka rahu , kuid see on hoopis midagi muud . </s> <s> Mitte rahu me ei otsi . </s> <s> Vaid me otsime vaikust . </s> <s> Ja kui ta leiame , siis … me saame teada , et vaikusel on oma hääl . </s> <s> Aga see ei ole kära ega kriiskamine . </s> <s> Vaikusel on oma hääl , vaikuse hääl . </s> <s> See ei ole mitmehäälne , -keelne . </s> <s> Vaikusel on üksainus toon . </s> <s> Vaikuse oma on üksainus noot heliredelil , viie rea peale üksainus täisnoot , nagu tilk , mis väriseb , võbiseb ja kumiseb , hoides kramplikult kinni oma reast – justkui linnukene telefonitraadil , kartes kukkuda , libastuda , sattuda mõnele teisele reale , valesse kohta . </s> <s> Jah , see ei ole surnud märk , see elab . </s> <s> Ja helab . </s> <s> See on justkui meie hinge hääl , üksinduse hääl , kumin , tuksumine , pulss , mida meeltega tunnetame , meie sisemuse muusika . </s> <s> Mõni ei kuule seda üldse , ei oska , ei tahagi , ei suudagi leida . </s> <s> Mõni ei vaja seda . </s> <s> Sest on mürast halvatud , mürast toidetud ja nuumatud , mürast sõltuv . </s> <s> Ja vaikus kohutab teda . </s> <s> Mõni vihkabki vaikust . </s> <s> Mõni kardab . </s> <s> Mõne tapab vaikus maha . </s> <s> Kuid ta jääb alles , too vaikus … </s> </p>
<p> <s> Sest ta oli enne meid olemas , on surematu . </s> </p>
<p> <s> Muidugi , vaikus armastab iseennast . </s> <s> Teisiti ei saakski olla . </s> <s> Kuid see on püsiv armastus , see on eneseteadlikkusest tekkinud . </s> <s> See on muutumatu suurus . </s> </p>
<p> <s> Ehkki … Päris nii see ka ei ole . </s> <s> Kuid seda teavad ainult vähesed , asjasse pühendatud . </s> <s> Kui palju on sellel vaikuse näiliselt ühelainsal toonil siiski kõlavarjundeid . </s> <s> Kui ülemeelik on ikkagi see erak täisnoot , kuidas ta turnib ja keerutab end talle määratud noodijoonel hasartselt ringi nagu võimleja kangil , hoides vahel kinni ainult ühe sõrmega … Talle kohe meeldib riskida . </s> <s> See on sümpaatne . </s> <s> Kuid ta ei väärata . </s> <s> Kui vääratab , siis vaikus lõpeb . </s> <s> Vaikus saab haavata . </s> <s> Vaikus võib surma saada . </s> <s> Kes on süüdi ? </s> </p>
<p> <s> Vaikus riskib , ta on tõeline köieltantsija . </s> <s> Tema liikumise pisikestest kõrvalekalletest tekivad pooltoonid , veerand- ja tuhandiktoonid . </s> <s> Ühesõnaga – muusika . </s> <s> Seda tahaks kuulata lõpmatuseni . </s> </p>
<p> <s> Üks kirjanik on vaikuse kohta kirjutanud umbes nii , tema kangelane arutleb ( senini avaldamata ja lõpetamata teoses ) : </s> </p>
<p> <s> “ Mis siis tegelikult juhtub … toimub inimestes , kas nende kehas või hinges . </s> <s> Kui käia seda uurimas … kui kõndida nende südameid pidi ? </s> </p>
<p> <s> Kauge marsi kaja on ammu vaibunud , kustunud , nüüd lõikab vaid vaikus kõrvu … kohatu ebakõlana … vaikuse rasked täisnoodid ripuvad nagu jääpurikad kuulmises ja kõlisevad ohtlikult , omavahel juhuslikult kokku põrgates … Aga võib-olla ka mitte juhuslikult . </s> </p>
<p> <s> Nagu oleks kauge söerong eemaldunud , samas kui alateadvuses , relsijätkudel tuksuvad ikka veel vagunite raudrattad , pannes oimukohtades paisuma vere . </s> </p>
<p> <s> Siis muutub vaikus tantsumuusikaks , kutsub justkui põrandale , aga keegi ei allu taktile , keegi ei järgi rütmi – on see helistik siis vastuvõtmatu , vastik ? </s> <s> Või ei kuulegi seda keegi ? </s> <s> Või tekitab see hoopis nutuvõru ümber suu , niisuguse nutuvõru , mida igaüks niikuinii varjab … mitte ainult teiste – vaid ka iseenese eest . ” </s> </p>
<p> <s> Kas see tõesti on nii , ei tea . </s> <s> Võiks vaielda ! </s> </p>
<p> <s> Vaikus on õigupoolest ju plussmärgiga suurus . </s> <s> See tähendab : vaikus kingib inimesele rõõmu , ulatab ta poole ohtrasti kõikmõeldavaid ande , mida ta ei oska oodatagi , külvab lausa elustavat jõudu . </s> </p>
<p> <s> Mõnikord vaikuse hääl tõepoolest kohutab . </s> <s> Siis kui satud ootamatult tema lainele , oled ettevaatamatu ja ei suuda keskenduda , kuigi tahaksid . </s> <s> Seega on vaikuse kuulmiseni ja kuulamiseni pikk tee . </s> <s> Kõik ei satugi sellele teeotsale . </s> <s> Ja rada iseenesest viib ju kaugele tundmatule , nii palju kisa , mitmehäälsust , võltse noote ja rämedaid tausthelisid on osasaajat igast kandist saatmas , ründamas , et sa haarad võib-olla hullununa peast ja pistad jooksu , teadmata kuhu . </s> <s> Jooksed kaugele , kaugele ära , ja alles pidurdades , väsinuna peatudes , kui hingeldamine ja vasardamine peas lakkavad , hakkad järsku kuulma : laotus ise laulab sulle vastu . </s> </p>
<p> <s> Jah , liigsete helide eest pead sa põgenema kui vähegi võimalik . </s> </p>
<p> <s> Vaikuse kuulamine – see on kunst . </s> </p>
<p> <s> Vaikus on kõige algus ja lõpp . </s> <s> Vaikus on elu . </s> </p></div2><div2 type="alaosa"><head> KEVADEPROOSA </head>
<p> <s> Sa pole kümme minutit … minu poole … mitte vaadanudki … </s> </p>
<p> <s> Ma pole ka endal su pilku nagu … nagu – kohanud … </s> </p>
<p> <s> Või siis … Ma saan aru . </s> </p>
<p> <s> Sinuga on midagi juhtunud viimase tunni-poolteise jooksul . . . </s> </p>
<p> <s> Aga võib-olla ka varem … </s> </p>
<p> <s> Juba teel … olid sa kuidagi teistsugune . . . </s> </p>
<p> <s> Aga praegu ma pean … ometi ahju kord küdema saama … Ei tõmba ju … Me pole siin kuu aega käinud … korsten on umbes , vist lund sisse sadanud . </s> </p>
<p> <s> Kuu aega … ? </s> </p>
<p> <s> Jah . </s> </p>
<p> <s> Kas sa üksinda pole siin käinud ? </s> </p>
<p> <s> Millal ? </s> </p>
<p> <s> Või mõne teise … </s> </p>
<p> <s> Kellega ? </s> </p>
<p> <s> Naisolevusega . </s> </p>
<p> <s> Millal ma seda veel oleksin jõudnud teha ? </s> <s> Ma ju peaaegu kogu aeg su silme all . </s> <s> Helistame teineteisele … peaaegu iga … tund … </s> </p>
<p> <s> Ma olen kogu aeg kohal … olnud . </s> </p>
<p> <s> Sa ju tead … </s> </p>
<p> <s> Öösiti ? </s> </p>
<p> <s> Öösiti ? </s> <s> Linnast on siia sada kilomeetrit . </s> <s> Rongid … tead isegi , kui harva käivad . </s> </p>
<p> <s> Autoga ? </s> </p>
<p> <s> Siia ei tule ju õiget teedki . </s> <s> Autoga ? </s> <s> Siis oleks mingid jäljedki näha … </s> </p>
<p> <s> Nii et … mis me räägime … Ja üldse oled sa … täna vaiksem … </s> </p>
<p> <s> Olen küll vaiksem . </s> </p>
<p> <s> Ei kosta su naeru ega … </s> </p>
<p> <s> Ei , ei , ma ei sekku … Aga ma tunnen . </s> <s> Näen . </s> <s> Mõistan . </s> </p>
<p> <s> Mida sa mõistad ? </s> </p>
<p> <s> Mõistan … midagi niisugust , mida ma sõnadega ei suuda väljendada . </s> </p>
<p> <s> See tundmus on … uus . </s> <s> Uus ! </s> </p>
<p> <s> Jaa . </s> </p>
<p> <s> Mis jaa ? </s> </p>
<p> <s> See tundmus on uus . </s> </p>
<p> <s> Mis … ? </s> </p>
<p> <s> Uus . </s> </p>
<p> <s> Minu jaoks on uus ! </s> </p>
<p> <s> Minu jaoks ka … </s> </p>
<p> <s> Tähendab … midagi on õhus … </s> </p>
<p> <s> On . </s> </p>
<p> <s> Kuuled , ahi köeb ! </s> </p>
<p> <s> Tule ligemale ! </s> <s> Tule ! </s> </p>
<p> <s> Sul on ju külm ! ? </s> </p>
<p> <s> Ma lähen toon vett veel . </s> <s> Paneme teekannu tulele . </s> </p>
<p> <s> Siis sööme … </s> </p>
<p> <s> Sa ei tahagi süüa ? </s> </p>
<p> <s> Teed ikka jood ? </s> </p>
<p> <s> Konjakit ? </s> <s> Ei ! ? </s> </p>
<p> <s> Jah , lesi pealegi selles kiiktoolis , ahju lähedal . </s> <s> Ah sa mõtled öösekski sesse kiiktooli jääda ? </s> </p>
<p> <s> Jaa . </s> </p>
<p> <s> Pole halb mõte . </s> <s> See on ahjule palju lähemal kui kušett . </s> </p>
<p> <s> Kušett on seina ääres . </s> <s> Ma võin seina pool magada . </s> </p>
<p> <s> Ei . </s> </p>
<p> <s> Mis ? </s> <s> Las ma võtan su saapad ära . </s> <s> Ah , villased sokid tahad ka ära võtta . </s> </p>
<p> <s> Las ma soojendan su jalakesi oma … peopesadega . </s> <s> Ah ei taha ! </s> </p>
<p> <s> Ei . </s> </p>
<p> <s> Pole vaja ? </s> <s> Siis ma ei puutu sind … </s> </p>
<p> <s> Aga kellega ma konjakit joon ? </s> <s> Üksi ma ei oska juua . </s> <s> Ausõna . </s> <s> Minu pärast … võib see konjak olla mu kõrval aasta aega avamata , aga üksi ma ei võta … </s> </p>
<p> <s> Kuidas ma üksi joon … ma ei kujuta ette ! </s> </p>
<p> <s> Nüüd joo ! </s> </p>
<p> <s> Ei ! </s> <s> Ei ! </s> <s> Ära tee lahti . </s> </p>
<p> <s> Las olla . </s> <s> Anna parem pudel mulle . </s> <s> Ma viin koju ! </s> </p>
<p> <s> Vahel , kui kurk haige , on hea võtta . </s> </p>
<p> <s> Mul ka . </s> </p>
<p> <s> Teeme nii , et sa kinkisid selle konjaki mulle . </s> </p>
<p> <s> Teeme ! </s> </p>
<p> <s> Ei tee ! </s> <s> Anna siia ! </s> <s> Anna ! </s> <s> Nii ! </s> </p>
<p> <s> Väevõimuga … ? </s> </p>
<p> <s> Ma joon selle üksi ära . </s> <s> Peab ometi kord proovi tegema ! </s> <s> Seda enam , et … </s> </p>
<p> <s> Mis seda enam … ? </s> </p>
<p> <s> Ei ! </s> <s> Ära joo ! </s> <s> Sa jääd purju ! </s> </p>
<p> <s> Ei jää ! </s> <s> Oled sa mind kunagi purjus peaga näinud ? </s> </p>
<p> <s> Ei ole ! </s> </p>
<p> <s> Ei ole . </s> <s> Muidugi ei ole . </s> <s> Ma kaalun üheksakümmend seitse kilo , niisugusele … kehale ei mõju . </s> </p>
<p> <s> Üheksakümmend seitse kilo ? </s> <s> Ma ei teadnuki , et sa nii palju kaalud ! </s> </p>
<p> <s> Olen ju vana kuulitõukaja lõppude lõpuks . </s> <s> Ma tõukasin viisteist meetrit . </s> </p>
<p> <s> On seda palju või vähe ? </s> <s> Vähe … ? </s> </p>
<p> <s> Oleneb … </s> </p>
<p> <s> Mis asi oleneb … ? </s> </p>
<p> <s> Oleneb kuuli raskusest … </s> </p>
<p> <s> Kuule on … </s> </p>
<p> <s> Mis sa nüüd teed ? </s> </p>
<p> <s> Joon . </s> </p>
<p> <s> Jäta järele ! </s> <s> Jäta ! </s> </p>
<p> <s> Kas sa siis ei tea , et daami juuresolekul ei jooda viina otse pudelisuust ! </s> </p>
<p> <s> Õigus ! </s> </p>
<p> <s> Anna nüüd see pudel siia ! </s> </p>
<p> <s> Ei anna . </s> <s> Ma enam ei võta ! </s> </p>
<p> <s> Ausõna ? </s> </p>
<p> <s> Ära tee enam nii ! </s> </p>
<p> <s> Miks sa nüüd vait oled nii kaua ? </s> </p>
<p> <s> Sellepärast … </s> </p>
<p> <s> Sellepärast … ? </s> </p>
<p> <s> Sellepärast … et kõik on lõppenud … Meie vahel … </s> </p>
<p> <s> Sellepärast … </s> </p>
<p> <s> Mille pärast sina nii kaua vait oled ? </s> </p>
<p> <s> Ka sellepärast , jah ? </s> </p>
<p> <s> Jaa . </s> </p>
<p> <s> Minu poolt pole midagi lõppenud . </s> </p>
<p> <s> Minu poolt on . </s> </p>
<p> <s> Millal see ära lõppes ? </s> </p>
<p> <s> Hommikul ei olnud veel lõppenud ? </s> <s> Ega ? </s> </p>
<p> <s> Ei olnud . </s> <s> Aga … </s> </p>
<p> <s> Aga … ? </s> </p>
<p> <s> Rongis . </s> </p>
<p> <s> Mis ? </s> </p>
<p> <s> Rongis lõppes kõik otsa . </s> </p>
<p> <s> Neetud rong . </s> </p>
<p> <s> Rongis sa magasid , pea minu õla najal … </s> </p>
<p> <s> See ei loe . </s> </p>
<p> <s> Ma ei taha sinuga enam rääkida . </s> </p>
<p> <s> Mina ka ei taha . </s> </p>
<p> <s> Mis kell läheb rong linna tagasi ? </s> </p>
<p> <s> Poole tunni pärast . </s> </p>
<p> <s> Sellele ma ei jõua . </s> </p>
<p> <s> Järgmine ? </s> </p>
<p> <s> Mis kell läheb järgmine rong ! ? </s> </p>
<p> <s> Linna ? </s> </p>
<p> <s> Linna ! </s> </p>
<p> <s> Hommikul kell viis . </s> </p>
<p> <s> See mulle sobib . </s> </p>
<p> <s> Hommikul kell viis lähen ma minema . </s> <s> Sina mind ära saada ! </s> </p>
<p> <s> Kuidas ! ? </s> </p>
<p> <s> Lõppes ära . </s> <s> Kõik lõppes ära . </s> <s> Midagi murdus … mu sees . </s> </p>
<p> <s> Ausõna ! </s> </p>
<p> <s> Aga ma ei taha sellest kõnelda . </s> <s> Sellest ei saagi kõnelda . </s> </p>
<p> <s> Mis sellest seletada ! </s> </p>
<p> <s> Kui ma rongis … tukkusin … pea sinu õla najal , siis … lõppeski kõik otsa . </s> <s> Just siis , kui mööda libisesid … lumised maastikud … kuusikud , kaasikud ja lepikud … jõed , ja kui rongirattad sildadel eriti kõvasti pekslesid , ja siis , kui hämardus , kui pimenes … ja siis , kui pärale jõudsime , kahekesi vaid tühjale perroonile astusime … siis … oligi kõik lõppenud … igaveseks … meie vahel … ära . </s> </p>
<p> <s> Ja parata pole midagi . </s> </p>
<p> <s> Usu mind ! </s> </p>
<p> <s> Ma olin nii õnnelik , kui aru sain . </s> <s> Vaba ! </s> <s> Iseseisev ! </s> </p>
<p> <s> Sa ära mõtle , et ma nutan – et ma olen kurb . </s> </p>
<p> <s> Ma olen rõõmus , sellepärast nutan … </s> </p>
<p> <s> Nüüd on edaspidi kõik teisiti . </s> <s> Mu elus . </s> </p>
<p> <s> Ma tean , enam ei juhtu muga midagi . </s> <s> Ja mis siis ! </s> </p>
<p> <s> Vähehaaval saan vanaks . </s> <s> Mulle pole kedagi tarvis . </s> </p>
<p> <s> Vanaks saada … üksi olla … las nii ! </s> <s> Selles on teatud võlu . </s> </p>
<p> <s> Kogu võlu ongi selles ! </s> </p>
<p> <s> Ma ei tahagi , et mõni … mingi mees mulle ligi tikuks , tulevikus , ma ei tee temast väljagi . </s> <s> Miks ei tee ! </s> </p>
<p> <s> Ei tea . </s> <s> Ma ei taha . </s> </p>
<p> <s> Sina pole selles süüdi . </s> <s> Mina olen selline . </s> </p>
<p> <s> Mulle ei meeldi näiteks sinu töö . </s> </p>
<p> <s> Ise sa tahtsid , et ma sellele tööle läheksin . </s> </p>
<p> <s> Aga sa teed seda liiga andunult . </s> </p>
<p> <s> Andunult ? </s> </p>
<p> <s> Aga miks sa nii kauaks selle töö peale jäid ? </s> <s> Olid veidi aega … Aitab . </s> <s> Oleksid pidanud edasi püüdma . </s> </p>
<p> <s> Kuhupoole ? </s> </p>
<p> <s> Ega mina tea . </s> <s> Kuidas … teised … </s> </p>
<p> <s> Mis ? </s> </p>
<p> <s> Teised . </s> <s> Püüavad . </s> <s> Ohverdavad end. Ei säästa end … </s> </p>
<p> <s> Mulle ei meeldi sinus mitte miski . </s> </p>
<p> <s> Hambad ei meeldi . </s> </p>
<p> <s> Nägu ei … Kõrvad . </s> <s> Koledad . </s> </p>
<p> <s> Juuksed . </s> <s> Soeng ei sobi sulle . </s> </p>
<p> <s> Ise sa … </s> </p>
<p> <s> Jalad . </s> <s> Varbad . </s> <s> Küüned ! </s> </p>
<p> <s> Mulle ei meeldi su rääkimisviis . </s> <s> Toon . </s> <s> Sõnavara . </s> </p>
<p> <s> Ja mulle ei meeldi , kuidas sa vaikid ! </s> </p>
<p> <s> Kuidas ma … ? </s> </p>
<p> <s> Kõnnak ei … Kehahoiak . </s> <s> Poosid . </s> <s> Kuidas sa istud … Lamad … </s> </p>
<p> <s> Magad … </s> </p>
<p> <s> Mitte miski ! </s> </p>
<p> <s> Mulle ei meeldi su vanemad . </s> <s> Õed-vennad ! </s> </p>
<p> <s> Ma olen aus . </s> </p>
<p> <s> Vaat milline ma olen ! </s> </p>
<p> <s> Sa võid mind vihata , mul ükskõik . </s> <s> Täitsa ükskõik . </s> </p>
<p> <s> Ma ei tule sulle naiseks ! </s> </p>
<p> <s> Ma võtan oma jaasõna tagasi ! </s> </p>
<p> <s> Ma olen halb . </s> <s> Ma tean . </s> <s> Ma sellepärast nutangi . </s> <s> Ei saa ennast teha kunstlikult teistsuguseks , kui oled ! </s> </p>
<p> <s> Aga sina oled hea . </s> <s> Liiga hea ! </s> </p>
<p> <s> Võib-olla olekski parem , kui sa oleksid mingi … mingi paadunud kaabakas . </s> <s> Lurjus ! </s> <s> Ühesõnaga … ! </s> </p>
<p> <s> Siis ma võib-olla jookseksin sulle järele , aga … sina … </s> </p>
<p> <s> Issand , milline lobiseja ma olen . </s> <s> Mul polnud kavas seda kõike sulle üldse rääkida . </s> <s> Oleksin pidanud enesele hoidma . </s> <s> Aga ei hoidnud ! </s> </p>
<p> <s> Oleksime tagasi linna sõitnud , oleksime tänavanurgal või minu maja ukse ees hüvasti jätnud ja … </s> </p>
<p> <s> Mulle vist meeldivad rohkem vargad ! </s> <s> Igasugused kurjategijad ! </s> </p>
<p> <s> Kes vangis istuvad . </s> <s> Kes julgevad … </s> </p>
<p> <s> Olgu nad siis kas või poliitilised ! </s> <s> Vabadusvõitlejad ! </s> <s> Dissidendid ! </s> <s> Teisitimõtlejad … </s> </p>
<p> <s> Ma võiksin neile pakke viia , neid oodata ! </s> </p>
<p> <s> Oodata ! </s> </p>
<p> <s> Ma pean kartma ! </s> <s> Ma tahan karta ! </s> <s> Elada hirmus … ! </s> </p>
<p> <s> Põnev peab olema … </s> </p>
<p> <s> Ma olen rikutud . </s> <s> Las ma olen . </s> </p>
<p> <s> Tegelikkuses ma muidugi pole selline , nagu ma praegu jutustan … </s> </p>
<p> <s> Ma tahaksin teistsugust elu , mitte seda igavat , aeglast … mis mitte kuhugi ei vii , mitte kuhugi … </s> </p>
<p> <s> Sellise elu ma olen juba justkui ette . . . ära elanud . </s> <s> Ammu ! </s> </p>
<p> <s> Sellist ma ei taha ! </s> <s> Enam … </s> </p>
<p> <s> Ma ei armasta sind … </s> </p>
<p> <s> Ma ei tea üldse , missugune see armastus on . </s> <s> Sina ka ei tea ! </s> </p>
<p> <s> Teistel see justkui on , aga meil ei ole mitte ! </s> <s> Meil ei ole ! </s> </p>
<p> <s> Kuuled sa mind ? </s> <s> Kuulad ? </s> </p>
<p> <s> Jah . </s> </p>
<p> <s> Sa ära kuula ! </s> <s> Ära kuula ! </s> </p>
<p> <s> Miks ? </s> </p>
<p> <s> See on monoloog . </s> <s> Ma räägin iseendaga . </s> <s> Sina ära mõtle midagi ! </s> </p>
<p> <s> Ja ära ütle midagi ! </s> </p>
<p> <s> Ära hakka minuga vaidlema ! </s> </p>
<p> <s> Ära hakka sõnu loopima ! </s> </p>
<p> <s> Tead , mina ei ole sina ! </s> </p>
<p> <s> Ja sina ei ole mina ! </s> <s> Nii , nagu me varem arvasime . </s> <s> Sina arvasid … </s> </p>
<p> <s> Mina olen mina ! </s> </p>
<p> <s> Mina ! </s> </p>
<p> <s> Sa ära ava suud ! </s> </p>
<p> <s> Ära ütle enam – et armastad mind . </s> <s> See ei ole see ! </s> </p>
<p> <s> See ei ole armastus . </s> <s> Armastus on hoopis midagi muud ! </s> </p>
<p> <s> See on justkui torm ! </s> <s> Orkaan ! </s> <s> Kaksteist palli ! </s> <s> See viib majadelt katuse pealt ! </s> </p>
<p> <s> See ajab jõed üle kallaste , uputab linnad ja … purustab ! </s> </p>
<p> <s> Armastus purustab kõik , peab purustama … ! </s> </p>
<p> <s> Jäävad ainult varemed … </s> </p>
<p> <s> Valu . . . ja … mälestus … </s> </p>
<p> <s> Nagu ajalugu … </s> </p>
<p> <s> Inimeste elu – see on ajalugu . </s> </p>
<p> <s> Kus me kommid on ? </s> <s> Sa ostsid ju šokolaadi ! </s> <s> Anna ! </s> </p>
<p> <s> Anna mulle ! </s> </p>
<p> <s> Aitäh ! </s> </p>
<p> <s> Ei ! </s> <s> Ei ! </s> <s> Teed ma ei taha ! </s> </p>
<p> <s> Pärast . </s> <s> Pärast ! </s> <s> Võib-olla … </s> </p>
<p> <s> Homme algab uus elu ! </s> <s> Homme ! </s> </p>
<p> <s> Õigemini … vana elu jätkub . </s> </p>
<p> <s> Vana , kallis , harjumuspärane … </s> </p>
<p> <s> Lapsepõlv , lapsepõlv jätkub … Ma tahaksin , et lapsepõlv jätkuks ka täiskasvanuna . </s> </p>
<p> <s> Aga see on ju võimatu , eks … ? </s> </p>
<p> <s> Ma tahan üksi töölt koju sõita ! </s> <s> Üksi ! </s> </p>
<p> <s> Ma tahan kodus istuda ! </s> </p>
<p> <s> Ma ei taha kuhugi minna ! </s> <s> Rutata ! </s> <s> Hilineda ! </s> <s> Pabistada ! </s> <s> Olla kohustatud … ! </s> </p>
<p> <s> Ma tahan vedeleda voodis ja raamatut lugeda . </s> <s> Mind ümbritsevad ajakirjade virnad ! </s> </p>
<p> <s> Ei ! </s> <s> Ma ei taha televiisorit ! </s> <s> Selle ma viskan homme välja ! </s> </p>
<p> <s> See näitab vaid haledaid filme ! </s> </p>
<p> <s> Ei taha ma su särke pesta ! </s> </p>
<p> <s> Üht su valget päevasärki ma pesin varem tihti … alati … kui sa mu juurde tulid … siis see meeldis mulle … ma kallistasin seda salaja vannitoas … enam ei taha ma seda nähagi . </s> </p>
<p> <s> Ma ei taha oma käsi määrida ! </s> </p>
<p> <s> Sinuga ei ole huvitav . </s> </p>
<p> <s> Sind vaimustab ainult sport . </s> <s> Seened . </s> <s> Koerad . </s> <s> Linnud . </s> <s> Astronoomia . </s> <s> Sümfooniad . </s> <s> Sa tahtsid nüüdki tulla vaatama , kas käblikud juba haohunnikutel hüplevad , pesakohti otsides . . . </s> <s> Et neile on vaja vähemalt kaheksat , üheksat pesa . . . </s> <s> Vali- </s> </p>
<p> <s> kuks . </s> </p>
<p> <s> Mind need ei huvita , ei eruta . </s> </p>
<p> <s> Sa ei eruta mind enam , kuuled ! </s> </p>
<p> <s> Ma ei taha sind enam . </s> </p>
<p> <s> Võib-olla kui sa oleksid kaugel-kaugel , lausa silmapiiri taga , siis ma kaugelt-kaugelt võib-olla suudaksin armastada sind , sind nägemata … sind kohtamata … </s> </p>
<p> <s> Sa oleksid ideaal , kui ma teaksin … et ma mitte kunagi , mitte kunagi ei suudaks sind enesele võita … Siis võib-olla , kui sa oleksid kellegi teise oma ja ma teaksin , et ma kunagi sulle kuuluda ei saa , siis võib-olla … </s> </p>
<p> <s> Nüüd aga … </s> </p>
<p> <s> Homme ! </s> <s> Homme kell viis ! </s> <s> Rong ! </s> <s> Viimane ! </s> <s> Viimne rong ! </s> </p>
<p> <s> Muide , kas ei ole nii … nii … et homme kell viis hommikul algab kevade … </s> </p>
<p> <s> Täna on tegelikult talve viimane päev . </s> </p>
<p> <s> Nii karm ! </s> </p>
<p> <s> Ligi kolmkümmend kraadi külma . </s> </p>
<p> <s> Peabki karm olema . </s> </p>
<p> <s> Elu on raske . </s> </p>
<p> <s> Sa tead seda ju isegi . </s> <s> Ka sina tead . </s> </p>
<p> <s> Hüvasti ! </s> </p>
<p> <s> See sõna vabastab köidikuist . </s> <s> Hüvasti ! </s> <s> See sõna peletab eemale vale ! </s> <s> See sõna puhastab su meeled , annab tiivad su vaimule ! </s> <s> Hüvasti ! </s> </p>
<p> <s> Ma olen halb , aga ma … aga ma kõnelen tõtt ! </s> <s> Tõtt ! </s> <s> See on vabanduseks . </s> <s> Ilma selleta , ilma tõeta , ei saa elada … Sina ka ei saa ! </s> </p>
<p> <s> Ma ei tunne sind . </s> <s> Loomulikult ei tunne ma sind . </s> <s> Võib-olla oled sa parem , ma pole osanud sind näha , avastada … </s> </p>
<p> <s> Aga olgu ! </s> </p>
<p> <s> Issakene ! </s> <s> Šokolaad määris mu sõrmed ! </s> <s> Tule pühi need puhtaks ! </s> </p>
<p> <s> Pühi lapiga või taskurätikuga ! </s> <s> Aga mitte … ! </s> </p>
<p> <s> Ma ei taha , et sa mu sõrmi jälle suudleksid … </s> </p></div2><div2 type="alaosa"><head> ALGUS JA LÕPP </head>
<p> <s> Tee oli vankriratastest roopaliseks sõidetud juba siis , kui mööda seda veeti koormaid nimetuisse eemal asuvaisse paigusse . </s> <s> Praegu oli tee veelgi rõhutatumalt roopaline , sest traktorid , ka linttraktorid , olid siit nüüd läbi roninud , roopad olid laiemad . </s> <s> Mõningates kohtades roobaste sees ei kuivanud veeloigud kunagi ära . </s> <s> Mitte kunagi . </s> <s> Ka kõige kuivema suvega . </s> </p>
<p> <s> Kahel pool teed kasvas üsna lopsaka taimestikuga , kuid liigiti vaene võpsik . </s> <s> Ette jäi remmelgaid , need murdusid tihti , tömbid tüükad aga sünnitasid uusi laialehelisi oksi , mis sirgusid vaprateks ja haprateks harudeks , vanad , ärakasutatud vedelesid samas puu all ning najal aastakümneid , kuni viimaks pehkisid või mädanesid . </s> </p>
<p> <s> Mõni pihlakas levitas marraskil tüvelt kirbet haavavedelikuhaisu , sest vahel riivas neid sõiduki karm metallkülg . </s> </p>
<p> <s> Ühesõnaga – tee oli mudane ja igav , kuid meelitas nagu voolav vesi … enesega kaasa minema . </s> <s> Siira-viira libises musta värvi teelint taamale . </s> </p>
<p> <s> Aeg-ajalt lodumets harvenes , tekkisid päikeselegi ligipääsetavad lagendikud , neil kasvasid tumerohelised , niiskusest üleküllastunud rohud , teelint liugles kõrge heina sees , mis niitmata püsinud aastaid , siis jälle mets . </s> <s> Vaikus ümberringi . </s> <s> Ainult linnud laulsid . </s> <s> Edaspidi võis kohata veelgi avaramaid maastikke , kuid õhustik tee kohal jäi ikka endiselt rõskeks ja pinnastik allpool sama roopaliseks kui ennist . </s> </p>
<p> <s> Tee ääres võis märgata iidseid okastraattarasidki , kunagisi tarvilikke tõkkeid , praeguseks olid traadid roostest pruunid , nende küljes ripnes lambavillatokerdisi ning muude aia alt läbi jooksnud ja sellesse takerdunud elukate kasukakarvu . </s> </p>
<p> <s> Võis kõndida kümmekond kilomeetrit , oodates , kas tuleb varsti asula , kas saab selgeks , kuhu tee lõpuks välja viib , kus ta otsa saab – kuid asjatu oli ootus : avarate aasade taga sukeldus tee taas lehestikulisse laande , samasugusesse , mis juba oli . </s> <s> Ja sa pidid tagasi kõmpima , et enne ööd kohal olla samas punktis , kust alustasid ; võisid homme või nädala pärast jätkata uurimisretke , käia veel kilomeetrit viis juba läbikäidust ettepoole , ja eks nii saigi tehtud – kuid tee ei lõppenud seekordki , midagi ei juhtunud , ükskõikselt ja -luiselt lookles ta eemale astujast . </s> </p>
<p> <s> Ja nii – ega saagi kunagi teada midagi : milleks tee olemas on , mis on tema siht , kui pead muudkui kogu aeg tagasi öömajale tulema . </s> </p>
<p> <s> Muidugi – võid võtta leivakoti ühes , võid haarata tubli kaika või püssi , võid kahmata kaasa tekigi , muud moona , minna mitmepäevasele matkale … kuid kas sa siis enam kunagi tagasi tuled ? </s> <s> Kui oled kord läinud , minemise maigu suhu saanud . </s> </p>
<p> <s> Ja kui lähed nüüd ära tee algusest , mille juurde sündimiseaktiga märgistatult kuulud , kuhu sind siis ükskord maetakse – kas võõrale lagedale põllule … või kõrbeliivaväljale , kus liiguvad ringi vaid pleekinud sisalikud , kas tee lõppu , mida polegi õigupoolest ju olemas . </s> </p>
<p> <s> Aga võidaks sind kord siiasamma tee veerde , kallakil kaldasse loovutada mullaks ; võidaks sind siia , sõbralike , lihtsate – kes ju samasugused kui sina – leppade , haabade ja sarapuude alla maasse maha unustada ja justkui ( üldjoontes ju tõesti ) eikunagiolnut enam iialgi meelde tuletada . </s> <s> Isegi tuhande aasta pärast mitte . </s> </p></div2><div2 type="alaosa"><head> SINETAVAD KAUGUSED </head>
<p> <s> Mäe külje all seisis maja . </s> <s> Teisel pool mäge oli teine . </s> <s> Kuid see püsis tavaliselt tühi , ammusest ajast juba . </s> <s> Nüüd olevat sinna tulnud elama keegi kunstnik , meesterahvas . </s> <s> Suve lõpul nähti teda mäel maalimas . </s> </p>
<p> <s> Siinpoolsest mäe külje all paiknevast majast tuli välja noor naine , uus lilleline kleit seljas . </s> <s> Ta hakkas üles kunstniku poole astuma . </s> <s> Väga palav päev oli . </s> </p>
<p> <s> Naine istus rohule kunstniku selja taha . </s> <s> Kogu mäekuppel oli ühtlane roheline rohuväli . </s> <s> Sinaka vinega looritatud kaugused paistsid siit . </s> <s> Metsatukad ja orud . </s> <s> Unistuste maa , võib-olla . </s> <s> Ja kunstniku lõuendil oli üks selline vaade . </s> <s> See oli sama kaunis kui tegelikkuse panoraam . </s> </p>
<p> <s> Naine lahkus . </s> </p>
<p> <s> Ta läks järsust mäest alla , kerge ja raske ühtlasi . </s> <s> Kunstnik vaatas talle tahes-tahtmata järele , nägi tema sihvakat nõtket keha eemaldumas . </s> </p>
<p> <s> Kodus istus noor naine maja põhjapoolse otsa laia räästa alla varju . </s> </p>
<p> <s> Tema vastas , üle vana maantee , kiikus väravavõlvi külge kinnitatud kiigel poiss . </s> <s> Kunagi oli värava taga olnud häärber , loss , nüüdseks oli see maa pealt kadunud . </s> <s> Ainult värava võlvkaar ja paarkümmend meetrit müüri mõlemal pool olid arhitektuurilisest ansamblist veel järel , ajahambale vastu pidanud . </s> <s> Ning nurk mingit kivihoonet säilis ka piirdeaia taga , selles hoiti nüüd küttepuid . </s> <s> Väravaavast käidi siiamaani läbi , teerada läks nõgeste vahelt alla jaheda jõe poole . </s> </p>
<p> <s> Poiss kiikus , kiik kriuksus ja kräuksus tüdinult . </s> </p>
<p> <s> Poiss oli noore naise vend . </s> <s> Ta kiikus siin suviti-talviti , kevaditi-sügiseti , alati , kui mahti sai , siia kanti sattus . </s> </p>
<p> <s> Mõnikord poiss peatas kiige . </s> <s> Siis kui kuulis hääli , mis köitsid tähelepanu . </s> <s> Äsja kuulis ta lammaste määgimist oma selja taga . </s> </p>
<p> <s> Ta kiikus näoga maja , oma suvekodu poole . </s> <s> Polnud seal ühtegi puud tema ees ligidal kasvamas . </s> <s> Ja kahel pool majagi polnud puid . </s> <s> Nagu stepis . </s> <s> Poiss nägi hästi kunstnikku üleval mäel joonistamas . </s> </p>
<p> <s> Kui lambad möödusid – ilma et ta neid näinud oleks – , tahtis poiss uuesti kiikuma hakata . </s> <s> Aga nüüd kostis sealt kandist , kus ennemalt pudulojused olid häälitsenud , kõrvu laul . </s> <s> Lapsehääl , tüdruku pehme peenikene hääl jorutas igatsevalt mingit sõnadeta viisi , sõja ajal oli seda palju lauldud , nüüd kostis ka vahel raadiost , tuttav . </s> <s> Ja ei tea , kes see laulja oli , kas karjane , kes oma eksinud karja leidnud ? </s> <s> Poiss ei kiikunud kogu selle aja , mil laul kostis . </s> <s> Ta kuulas seda nii kaua , kuni laul otsa sai . </s> <s> Siis kiikus edasi , taas . </s> </p>
<p> <s> Enne esimest septembrit lahkusid poiss ning tema õde linna , algas ju kool . </s> <s> Nad laskusid teerada mööda jõeni , läksid keset kobrulehti ja kaislaid üle purde . </s> <s> Vaatasid tagasi . </s> <s> Kunstnik maalis veel mäel . </s> <s> Ta oli maastikumaalija , kes lubas talveks Pariisi minna . </s> </p>
<p> <s> Teispool jõge , liivasel nõmmel , üksikute räsitud pedajate all oli bussipeatus . </s> <s> Sinna saabus kord päevas tillukene buss , viis rahvast lähima linnani , mis oli väike . </s> <s> Kuid sealt sai juba kaugemalegi , suurematesse . </s> <s> Igasuguse transpordiga . </s> <s> Rongiga näiteks . </s> <s> Kompsusid oli palju . </s> <s> See on suve lõpus alati nii . </s> </p></div2><div2 type="alaosa"><head> SÜGISDIVERTISMENT </head>
<p> <s> Ta oli vangi pandud . </s> <s> Jah , see näis umbes nõnda . </s> <s> Teda jälgiti , hoiti silm peal . </s> <s> Ta ei saanud kuhugi minna . </s> <s> Kuid tõtt-öelda – ta ei tahtnudki . </s> <s> Hing võib-olla tahtis , aga mis loeb hing , kui keha on nõder , niisugusega kaugele ei lähe . </s> </p>
<p> <s> Joost oli juba väga vana , hakkas üheksakümne ligi ajama . </s> <s> Niisugune vanus võib kõik eemale peletada . </s> <s> Pealegi – kui mõistus enam peas ei püsi . </s> <s> Ta sai isegi aru , et mõistus ei püsi paigal . </s> <s> Aga mida ta sai teha . </s> </p>
<p> <s> Ühtegi noorpõlvesõpra polnud enam alles . </s> <s> Isegi temast nooremad mehed olid kadunud , läinud – kes kuhu . </s> <s> Enamasti maamulda . </s> <s> Ta hakkas mõtlema , kellega ta oli kaasaegne . </s> <s> Jakobson ja Koidula surid enne ta sündi . </s> <s> Aga Jannsen oli veel elus . </s> <s> Jannsen oleks võinud ta ristida , sest Jannsen oli köster . </s> <s> Aga Jannsen elas Tartus , tema siin Virumaal mere ligidal . </s> <s> Jannsengi olevat mõistuse kaotanud . </s> <s> Tema seda küll ei usu . </s> <s> Tema üldse ei usu , et keegi kusagil kunagi hulluks oleks läinud . </s> </p>
<p> <s> Ta oli kõikide inimeste , kes peale 1890. aastat veel elus olid või hiljem sündisid , kaasaegne – ning mitte ainult kuulsuste kaasaegne . </s> <s> Aga kuulsuste elu võis orientiiriks , mõõdupuuks olla . </s> <s> Silmapaistnud isikutega mõõdeti ajastuid ja ajajärke , tehti kauged asjad endale lähedaseks . </s> <s> Riikisid näiteks oli üldse raske mõista , kui ei tuletatud meelde riigipeasid . </s> </p>
<p> <s> Joost polnud juba mitu päeva söönud . </s> <s> Ta lihtsalt ei tahtnud . </s> <s> Kuid ta ei lamanud voodis , nii nagu sooviti . </s> <s> Ei paistnud nõrgana , nälginuna . </s> <s> Tal oli jõudu küll . </s> <s> Kardeti , ta teeb tule pliidi peale , pliidiplaadi peale , mitte pliidi alla . </s> <s> Nii olevat ta kodus toiminud . </s> <s> Ta ei mäleta . </s> <s> Et tal külm oli ja sooja tahtis saada , seda ta mäletab . </s> </p>
<p> <s> Viimasel ajal oli tal kogu aeg külm , isegi suvel . </s> </p>
<p> <s> Nüüd ta viibis naabriperes , polnudki kaugemal . </s> <s> Kuid oma maja ta akendest ei näinud . </s> <s> Ees olid suured puud ja põõsad , sirelid ning jalakad . </s> <s> Ning ees oli veel kõrge katusega lagunev ait . </s> <s> Aida tagant läks kõrges rohus teerada tema majani . </s> <s> Hein oli ümberringi niitmata . </s> <s> Naaber ei pidanud enam lehmi ega lambaid . </s> </p>
<p> <s> Kuid naaber polnud lihtne naaber . </s> <s> Oli tema lihane vend . </s> <s> Ehk kui täpsemalt öelda , siis talu , kus ta praegu viibis , oli venna talu . </s> <s> Aga vend oli juba surnud . </s> <s> Elus oli tema naine Eia . </s> </p>
<p> <s> Tubades võis liikuda , aga õue ei tohtinud minna . </s> <s> Õues , kardeti , kaob ta ära . </s> <s> Läheb – ei tea kuhu . </s> <s> Ega ta tõesti isegi teaks , kuhu jalad ta viiks . </s> <s> Kaugele ta igal juhul ei läheks . </s> <s> Tatsaks võib-olla tasapisi kodu poole : näeks ometi , kuidas lilled vastu päikest suure toa akna all kasvavad . </s> <s> Siin naabril polnud selliseid ilusaid lilli istutatud . </s> <s> Vaatamist oleks õues palju . </s> <s> Eriti huvitasid Joosti pisiasjad , mis varem kahe silma vahele jäid . </s> <s> Igasugused putukadki : herilased , kärbsed , eriti aga mesilased . </s> <s> Mesilased tegid kasulikku mõtestatud tööd – sellepärast . </s> <s> Vend oligi päris mesinik . </s> <s> Tema , Joost , asjaarmastaja . </s> <s> Aga oli temalgi mesilaseõnn tuttav . </s> <s> Sest mõnda taru ta ikka pidas aias . </s> <s> Praegugi . </s> <s> Ainult kes seal nende eest nüüd hoolitses . </s> </p>
<p> <s> Veel huvitasid teda taevas , päike , tuul , metsaladvad , kõik , mis muutuv ja püsiv , kuid siiski igavene , ühteaegu . </s> <s> Sama igavene kui tema ise ; nii ta mõtles . </s> <s> Enne oli ikka teda – nagu kõiki teisigi inimesi – huvitanud see , mis ajutine , mida kaugele teekonnale kaasa võtta ei saa , mis rahu ei anna . </s> <s> Nüüd teda enam ajutised asjad ei veedelnud . </s> </p>
<p> <s> Õue minna ei võinud , aga oma küla tahtis ta näha . </s> <s> Pööningule viis eeskojast trepp . </s> <s> See ei olnud liiga järsk , astmed olid laiad , käsipuugi oli . </s> <s> Ja kõige tähtsam – luuk oli lahti . </s> <s> Joost tõusis lakapealsele . </s> <s> Katusealune polnud pime , pilpakatus oli paljudest kohtadest katki , valgust kiirgas läbi . </s> <s> Roovlattide vahelt võis vaadata ühele , teisele poole . </s> <s> Kõike sai näha . </s> <s> Otsaaken oli aga kõvasti laudadega kinni löödud . </s> </p>
<p> <s> Väike küla . </s> <s> Polnud künkaid , orgusid , metsatukkasid , kus mõnel hoonel varjuda . </s> <s> Nii tuttav panoraam . </s> <s> Igas tares oli ta viibinud , iga elanikku tundis . </s> <s> Mingisuguseid erilisi muutusi polnud toimunud . </s> <s> Paistis ära , kellel kevadel uued küttepuud õuele veetud , kellel need juba saetud , riita laotud , kellel mitte . </s> <s> Kellel kartul õitses , kelle kartulipealsed longus . </s> <s> Siinne maa oli liivane , hästi ei kasvanud midagi . </s> <s> Polnud siin kunagi suuri jõukaid talusid olnud . </s> <s> Polnud siin keegi põllutööga rikkaks saanud . </s> <s> Kõigil , kes veidigi lahedamalt elada tahtsid , pidi mingi väike kõrvalteenistus olema . </s> <s> Kes käis metsatööl , kes rannas laevu laadimas , kes sõitis hoopis ära mõnda linna või alevisse , kus teenimisvõimalusi rohkem . </s> <s> Tema oli kooliõpetaja , koolijuhataja . </s> <s> Tema kool oli muidugi õpilaste vähesuse tõttu juba ammu kinni pandud . </s> <s> Ja üldse asus kool kõrvalkülas , mitte siin tillukeses metsataguses asulas , mis ei mahtunud ei entsüklopeediatesse , ei maakaartidele . </s> </p>
<p> <s> Koolimajani oli siit kolm kilomeetrit . </s> <s> Sinna ta ei tahtnud minna . </s> <s> Ja ammu polnud juba käinud . </s> <s> Ei tõmmanud sinna . </s> <s> Ennist oli tal koolimajas kortergi , kantselei kõrval . </s> <s> Ilus suur tuba , kõrge laega , kahe aknaga . </s> <s> Köök oli kõrval , see oli samuti avar ruum . </s> <s> Koolimaja taga oli aed , ilus korras aed . </s> <s> Tema ise ning tema õpilased hoidsid aia korras . </s> </p>
<p> <s> Nüüd ei käi õpilased teda vaatamas . </s> <s> Nii loomulik on see . </s> <s> Ta pole solvunud . </s> <s> Õpilastel on oma elu . </s> <s> Aga vaevalt keski teda unustanud oli . </s> <s> Seda ta teadis täpselt . </s> <s> Ta lausa tundis nii . </s> <s> Kõigisse oli ta midagi jätnud . </s> <s> Keski polnud tema mõjust päris vaba . </s> <s> Ja halba polnud ta kellessegi külvanud , ainult head , kasulikku , eluks vajaminevat – seda teadis ta ka . </s> <s> Praegu võib muidugi igaüks mõelda , mida ta tahab , kuid see oli nii . </s> </p>
<p> <s> Õpilasi oli ümbruskond täis . </s> <s> Viiskümmend aastat oli ta järjepanu siin kandis õpetajaks olnud , palju valitsusi üle elanud . </s> <s> Kõik praegu seitsmekümnesed taadid-eided on tema õpilased olnud . </s> <s> Rääkimata noorematest – 30-35-aastasteni välja . </s> <s> Neid töötab kolhoosis ja metskonnas , elab külades , linnades . </s> <s> Päris häbi pole talle just keegi teinud . </s> <s> Kõiki tasub meenutada . </s> <s> On tublisid inimesi . </s> <s> Kuid on ka allakäinuid . </s> <s> Tühja nendega ! </s> <s> Ise süüdi ! </s> <s> Või on süüdi olud . </s> <s> Õigemini – nõrkus olude ees . </s> </p>
<p> <s> Kuulsaid õpilasi on tal siiski vähe . </s> <s> Kool oli väike . </s> <s> Suurtest koolidest jätkub inimesi igale poole , kõigile elu- ja edualadele , väikestes sähvatab harva mõni anne . </s> <s> Paari õpilast ta siiski tõstaks massi hulgast esile . </s> </p>
<p> <s> Ta tuli lakast kiirustades alla , samm oli tal kerge . </s> <s> Toas istus ta vanasse tugitooli , hakkas õpilasi meenutama . </s> <s> Sulges isegi silmad . </s> <s> Ja meenutas . </s> </p>
<p> <s> Esimesest lennust esimeses koolis oli tal kõige kuulsam õpilane . </s> </p>
<p> <s> Joost oli siis alles kahekümneaastane , äsja just vallamajas koolmeistriks valitud . </s> <s> Kui teda poleks tookord kohale kinnitatud , oleks ees seisnud sõjaväeteenistus , sundaeg . </s> <s> Aga õpetajakoht päästis ! </s> <s> Kutseeksami õiendas ta Peterburis . </s> <s> See oli tema esimene töökoht , eemal tollest viimasest , mille peale ta just lakas mõtles . </s> <s> Kui palju rändas siis temataolisi koolmeistreid kohta kuulates mööda maad ringi , enne kui midagi leidsid . </s> <s> Aga ega valida eriti olnudki . </s> <s> Temale määrati aastapalgaks sada rubla , see kõige väiksem seaduses ettenähtud summa . </s> <s> Vähe seda oli , vanemad kolleegid võisid juba nelisada saada . </s> <s> Aga tema polnud end veel millegagi õieti näidanud , pidi rahul olema . </s> <s> Vend , kes viisteist aastat vanem , sai talu , jäi talu pidama . </s> <s> Isa-ema juba vanad , isa üle seitsmekümne , emagi sinna ligidale . </s> <s> Joost sündis , kui ema oli juba neljakümne kuue aastane . </s> <s> Joost oli viimane laps . </s> <s> Pesamuna . </s> </p>
<p> <s> Jah , palk jäi väikeseks . </s> <s> Huvisid oli aga palju : ta tahtis raamatuid , noote muretseda , korralikult riides käia , Postimeest tellida , klaveri osta . </s> <s> Viiul tal juba oli , ta oli muusikamees . </s> </p>
<p> <s> Isalt sai ta vana hobuse ning lehma . </s> <s> Ta istus hobuse selga , võttis lehma ohelikkupidi järele , suundus ratsa , kaenlas viiul , uude elukohta , mis praegusest kahekümne versta kaugusel . </s> <s> Koolimaja juures oli seal väike maatükk , selle tahtis ta üles harida , vilja peale külvata , kartuli maha panna , põllumajandus teda huvitas … Hiljem hakkas huvitama ka poliitika . </s> <s> Kuigi ta ise selles aktiivselt ei osalenud , rohkem jälgis kõrvalt , kuidas suurte maade riigipead asju ajavad . </s> <s> Väikeste maadega ei arvestanud keegi , või kui arvestati , siis oli mängus omakasu või mingi muu kaval eesmärk , millest väikesele enneaegu ei kõssatud . </s> <s> Oli ju veel tsaariaeg . </s> <s> Väikesed rahvad jälgisid alati teraselt , mis maailmas toimus – sest neid see toimuv kõige valusamalt ikka puudutas . </s> <s> Suure maa poeg või tütar võis rahumeeli tukkuda , neil ükstaskõik , mis valitsus parajasti pealinnas , nende saatus ei sõltunud teistest . </s> <s> Väike pidi kähku valima , kui ellu tahtis jääda , sellepärast oli ergas , tähelepanelik , hoidis end sündmustega kursis . </s> </p>
<p> <s> Ühest tema õpilasest kujuneski poliitikamees . </s> <s> Kooliajal ei võinud Joost seda küll veel aimata . </s> <s> Aga kui järjekordse võimuvahetuse järel tema õpilane ootamatult kõrge ametiposti sai , ehmatas vana pedagoog ära . </s> <s> Jah , ta oli siis oma arust juba vana , viiekümne ühe aastane . </s> <s> Poliitikamees oli temast üheksa aastat noorem . </s> <s> Kuid vanusevahe hakkas juba kaduma , oligi peaaegu ära kadunud . </s> <s> Õpilase ametikoht oli kõrge , järsku osutus Joostki tema alamaks . </s> <s> See pani mõtlema , arutama . </s> <s> Kuidas lendas too tundmatu nii kõrgele . </s> <s> Ja kus ta enne oli , et polnud kuuldagi . </s> <s> Puudusid märgid , et nii võiks juhtuda . </s> <s> Mingeid valimisi ei korraldatud , keegi teda reklaaminud polnud . </s> <s> Kes teadis , et ta üldse hakkama võib saada . </s> <s> Aga eks tollal juhtunud muidki ootamatusi . </s> <s> Läks täide ütlemine : kes enne alam , see pärast ülem . </s> <s> Sest alamad ülendati , ülemad alandati . </s> </p>
<p> <s> Tragi koolipoisi nimi oli Rajar . </s> <s> Julge ning tark poiss , nentis Joost tagantjärele . </s> <s> Aga kui poleks seda esiletõusu olnud , poleks nentinud vist . </s> <s> Vallakooli esimesse jakku tuli Rajar üheteistaastaselt . </s> <s> Tavaliselt tuldi kümneselt , aga teda isa ei lasknud kooli . </s> <s> Mitte sellepärast , et talus oli vaja tööd teha . </s> <s> Isale ei meeldinud Joosti eelkäija koolis . </s> <s> Miks ei meeldinud , seda Joost täpselt ei teagi . </s> <s> Küllap neil olid omad arved õiendada , olid ühekülamehed . </s> <s> Igal juhul Joosti eelkäija lahkus , kui Joost tuli , lahkus hoopis , koos majapidamisega . </s> <s> Kas too oli halb õpetaja ? </s> <s> Laste järgi seda küll otsustada ei võinud , ei saanud . </s> <s> Ja polnud Joost isegi mingi täius , mingi ideaal . </s> <s> Oli veel teadmata , kuidas tal endal minema hakkab . </s> <s> Vallas ei vaadatud sellele hästi , et tal usuõpetaja eksam õiendamata . </s> <s> Peterburi koolis luteri usu õpetust ei olnud . </s> <s> Vald jäi Joosti kohalemääramisega alles siis nõusse , kui Joost oma raha eest lubas lastele usuõpetaja palgata . </s> <s> Mida ta ka tegi . </s> <s> Terve aasta elas tema juures – korteris ja kostil – üks noor koolmeister , kes polnud endale täiskohta leidnud , kuid kel oli usuõpetaja tunnistus olemas . </s> <s> Hulk raha tuli Joostil niiviisi ära anda . </s> <s> Õnneks oli korter kolmetoaline , ruumi jätkus , abiline ei seganud . </s> <s> Oleks korter väike olnud , siis oleks seganud . </s> <s> Sest Joostile endale tuli sel ajal , juba esimesel koolitööaastal , naisevõtu isu peale . </s> <s> Algul ei mõtelnud ta küll seda tüdrukut , kelle ta koduabiliseks palkas , naida , lihtsalt oli vaja , et keegi lehma lüpsaks , talitaks , tube koristaks , süüa keedaks . </s> <s> Sest üksi hakkama ei saanud . </s> </p>
<p> <s> Usuõpetuse eksam tuli samuti ära õiendada , selleks pidi ette valmistama . </s> <s> Kuigi Joost ise oli tol ajal veendunud ateist ja teda ei erutanud ei piibel , ei Jumal . </s> <s> Noorena uskus ta ainult iseennast . </s> </p>
<p> <s> Järgmisel suvel sooritas Joost maakonna praosti juures edukalt eksami . </s> <s> Kui teda ses aines hiljem kontrollimas käidi , jäädi õpetusega rahule . </s> <s> Lapsed teadsid piiblilugu , kümme käsku olid peas , vaimulikud laulud suus . </s> </p>
<p> <s> Tema lapsed laulsid alati hästi . </s> <s> Igas koolis . </s> <s> Ja noodid said hästi selgeks . </s> <s> Ta oskas nii seletada , et mõisteti . </s> <s> Ta oskas noori nakatada . </s> <s> Ning lõpptulemusena hakkas kõiki tema õpilasi muusika huvitama , ükskõik kas nad olid siis musikaalsed või mitte . </s> <s> Ta õpetas neile noodikirja , tegi seda järeleandmatu rangusega . </s> <s> Iga noodimärk pidi olema ilus kui trükitult , noodikiri õpperaamatus ning koolivihikus ei tohtinud väliselt erineda . </s> <s> Ta valmistas neid justkui noodigraafiku elukutseks ette . </s> <s> Aga vaevalt lapsed teadsid siis üldse , et selline eriala olemas on ning et see leiba võiks anda . </s> </p>
<p> <s> Sama nõudlik oli ta ilukirja suhtes . </s> <s> Tema õpilaste puhtad vihikud olid üle rajooni kuulsad . </s> <s> Talvisel koolivaheajal kutsus ta osa lapsi mõneks päevaks koolimajja tagasi , kostitas neid seal kompvekkide ning präänikutega , pani nad vihikuid ümber kirjutama – ja lapsed töötasid püüdlikult ; pärast saatis need vihikud näitusele . </s> <s> Vanemad ei sekkunud . </s> <s> Kas ta pettis niiviisi haridusosakonda , koolivalitsust , ei oskagi öelda . </s> <s> Pärast lapsed püüdsid juba ise , et neid ümberkirjutamisi tuleks tulevikus vähem ette . </s> </p>
<p> <s> Rajarist siiski muusikameest ei saanud . </s> </p>
<p> <s> Ja üldse ei saanud ühestki tema õpilasest heliloojat ega koorijuhti ega ka lihtsalt elukutselist pillimeest . </s> <s> Oleks võinud minna ükskõik millisesse restorani või kõrtsi vabariigi piires , ei kusagil orkestris , ansamblis oleks ta oma õpilast kohanud . </s> <s> Kuid polnud tema ülesanne see . </s> <s> Ajal , mil tema veel kooliõpetaja oli , peeti lihtsalt muusikast ja laulutundidest lugu . </s> <s> See oli nii loomulik . </s> <s> Selles lugupidamises oli nagu ärkamisaja järellainetust . </s> </p>
<p> <s> Aga millal oli üldse ärkamisaeg ? </s> <s> Kas see polnud siiski väga ammu ? </s> <s> Juba sel ajal , mil tema noormees , oli see ärkamisaeg minevik . </s> <s> Kuid ilus minevik , selline minevik , millest midagi ammutati . </s> </p>
<p> <s> Joost kahetses , et ta Rajarit sügisel kohe teise jakku ei pannud , sest Rajar oli väga andekas õpilane . </s> <s> Aga kust ta teadis , milliste teadmistega poiss kooli tuleb . </s> <s> Isa oli talle vist juba mõndagi õpetanud . </s> <s> Hiljem Joost lasi poisil enese juures käia , paar korda nädalas , ka suvel , et teise jao õppetükid läbi võtta . </s> <s> Järgmisel sügisel võis Rajar juba kolmandasse jakku minna , et lõpetada vallakool niiviisi kahe talvega . </s> <s> Ainuke õpilane , kes sellega hakkama sai . </s> <s> Kui poiss kevadel lõpetas , siis isa kavatses lapse tallu jätta . </s> <s> Tegelikult , mis selles halbagi oli . </s> <s> Kuid Joost ei võinud asja selliselt jätta . </s> <s> Et inimese elulugu taoliselt lõpeb . </s> <s> Et Rajar talupojaks jääbki . </s> <s> Ta läks suvel Rajari isa jutule . </s> <s> Rajari isa kündis parajasti kahe hobusega kesa . </s> <s> Oli hästi tugev , sooniliste käte ja mugaras musklitega habemik mees . </s> <s> Joost oli juba uue aja inimene , tema habet enam ei kandnud . </s> <s> Must vest valgel linasel särgil , hall habe tuules lehvimas – nii sammus Rajari isa rahulikult adra taga . </s> <s> Nägi küll juba kaugelt , et koolijuhataja tuleb , aga ei teinud väljagi . </s> <s> Hobused ka ei perutanud , ei toginud teineteist mokkadega , ei püüdnud hammustada , olid võrdselt tugevad , ühte kasvu , vedasid atra innukalt . </s> <s> Künnimees ei vandunud , ei viibutanud õhus ohjaharu . </s> <s> Ka parmud ei tülitanud loomi , oli parajasti tuuline ilm ning ümberringi lage väli . </s> <s> Lage väli ja lauskmaa . </s> <s> Ei olnud suuri metsi ligidal , ainult kadakaid kasvas taamal kiviaedade veeres ning mõnes kohas hall lepavõsa . </s> <s> Pilved kihutasid madalalt üle taeva , segunesid kiirustades omavahel , moodustades kujundeid , millel polnud sarnasust ühegi äratuntava eseme või elusolendiga maa peal . </s> <s> Joost mõtles tol hetkel , kas selle maailma on tõesti loonud Jumal , nagu piibel kirjutab , ja vastas sealjuures nii , nagu ta tunniski oli vahel õpilastele seletanud , muidugi siis , kui inspektoreid polnud kontrollimas – et ei , ei või olla , seda maailma jumal loonud pole , see on tekkinud loodusseaduste mõjul iseenesest , maailm on isearenev ja isemuutuv ; kui maailmal mingi lõplik eesmärk-ülesanne ongi , siis see pole jumalast , vaid asjade loomulik käik . </s> <s> Selle välja peal polnud jumalast jälgegi ! </s> <s> Keegi polnud seda maailma siin loonud , tuhat aastat oli ta juba seesugune olnud ja on veel tuhat aastat ja inimesedki elasid siin , nagu ise tahtsid – ei sõltunud kellestki , ei täitnud kellegi käske , olid vabad ! </s> </p>
<p> <s> Nii Joostki – ta võis ka mitte vana Rajari juurde minna , võis temast jõudugi soovimata mööda sammuda . </s> <s> Õige nüüd vaja keelitada seda isa , et pojal edasi õppida laseks … </s> </p>
<p> <s> Aga siis tuli tuppa Eia , hakkas Joostiga kurjustama . </s> <s> Kohe hakkas kurjustama , kuigi põhjust selleks polnud . </s> <s> Joost istus ju vaikselt toolil . </s> <s> Võib-olla kurjustas naine sellepärast , et Joostil oli mõtleja nägu peas , et oli näha , Joost haub midagi , teeb plaane , peab aru . </s> <s> Kuidas võis kõll mõttetöö välja paista – arutas Joost . </s> </p>
<p> <s> Eia kurjustas vist sellepärast , et Joost midagi ei söö : laual seisid puutumata klaas hapupiimaga ning taldrik võileibadega . </s> <s> Joost polnud neid märganudki . </s> <s> Imelik oleks ka olnud hakata sööma neid võileibu , mida teine vanainimene talle värisevi käsi teinud . </s> <s> Eia ise oli ju sama vana kui Joost , ainult mõni kuu noorem . </s> <s> Ja kuidas küll Eia kõike märkas , ise pidi poolpime olema . </s> <s> Ning lakaskäigugi märkas ära : sest trepiastmetel oli liiva ning heinapepri , neid oli Joost alla laskudes oma jalanõudega ühes toonud . </s> <s> Kuid mis tema jalanõud täna olid ? </s> <s> Villased sokid . </s> </p>
<p> <s> Joost tõmbus tõrelemisel kössi , ta kartis Eiat . </s> <s> Kõik oli siin ilmas nii keeruline , mis õigust omas Eia üldse majas käsutada ! </s> <s> Ei , omas ! </s> <s> Ta oli venna ametlik naine . </s> <s> Kuigi mitte esimene naine , aga siiski ametlik . </s> <s> Aga see maja oli ju Joosti isa maja tegelikult . </s> <s> Joost oli selles sündinudki . </s> <s> Kuidas ta nüüd jälle siia sattus , istub nurgas , peidab ennast toolile , on justkui , et ema – riidleb temaga ! </s> <s> Joost on jälle poisikene ? </s> <s> Ema riidleb iga tühise asja pärast ! </s> </p>
<p> <s> Ning Joostile meenus , ta polnud lakas roovlattide vahelt jõudnud oma hilisema maja poole kiigatagi , ruttas enne alla õpilasi mäletama – nüüd hakkas kahju , et ruttas . </s> <s> Sest oma maja oli oma maja ! </s> <s> Aga see oli isa maja , siin pidi ikka sõna kuulama , ükskõik kui vana sa oled . </s> </p>
<p> <s> Kui Eia nägi , et Joost on taltsas ja väeti , ei õiendanud ta mehega rohkem , pani vaid lakaluugile riivi ette ja sööstis jälle õue ; Eial oli kogu aeg hirmus palju tegemist ; aga mis tegemised need olid , Joost ei teadnud . </s> <s> Miks ei mõista küll inimene paigal olla ! </s> <s> Aga tänu asjaolule , et Joost vennanaisega vaidlema ei hakanud , nürines hetkeks tolle tähelepanu , igal juhul – välisuks jäi lahti , seda ei pandud õue poolt haaki . </s> </p>
<p> <s> Ja Joost lippas välja . </s> <s> Nagu varas . </s> <s> Ta lippas välja oma isamajast nagu poisikene , ja juba ta oli teerajal , mis lääbakil aida taha viis . </s> <s> Ja juba ta oli aida tagagi , ning veel mõni samm – omas õues . </s> <s> Omas õues ! </s> <s> Kuidas ta nii ruttu jõudis siia , nagu mõni kiirjooksja ! </s> <s> Pea käis ringi , ta vajas puhkust . </s> <s> Ta istus kiigele , mis siinsamas maja ukse ees võdises tuules , toetus kiigeistmele . </s> <s> Ja kiige istmelaud hakkas tasakesi kõikuma tema all edasi-tagasi . </s> <s> Jalad pidi kõvasti vastu maad suruma , et kiik liiga ei kiiguks . </s> <s> Muidu läheks peapööritus üpris hulluks . </s> </p>
<p> <s> Selle maja , mida Joost nüüd kiigelt silmitses , lasi ta ehitada . </s> <s> Ei ta ise ehitanud . </s> <s> Lasi ehitada siis , kui siia kanti tagasi tuli , õpetajaks . </s> <s> Õpetajaks samasse kooli , mille ise kunagi lõpetas . </s> <s> See oli pärast esimest suurt sõda , pärast esimest suurt sõda sellel sajandil . </s> <s> Jah , see oli esimene , aga milline saab olema viimane … Sõjast võttis ta osa , sai tähtsas lahingus , Tannenbergi lahingus , haavata . </s> <s> Sai kõvasti põrutada , ning ka mürsukildusid sabises kehha ja pähe . </s> <s> Siis ta viibis ühes Venemaa linnas poolteist aastat ravil ja pärast enam tegevväkke ei kõlvanud . </s> <s> Sõditi aga omasoodu edasi , ilma tematagi . </s> <s> Selles Vene linnas , kus ta ennast ravis , jäeti Joost tagavarapolku , seal oli tal vabadust palju käes , nii et linnalubade saamisega polnud raskusi . </s> <s> Linnas oli ka palju eestlasi , juba ammu-ammu sinna väljarännanuid . </s> <s> Laulukoorgi oli , kuid ilma dirigendita … Kui teada saadi , et ta muusikamees on , kutsuti teda juhatama . </s> <s> See oli ilus aeg ! </s> <s> Nii ilus , kui see kodukandist sundkorras kaugel olles saab üldse olla . </s> </p>
<p> <s> Ning koduigatsus määraski talle kodupaiga edasiseks . </s> <s> Hea , et ta kooliõpetaja kohta siinsesse ministeeriumikooli sai , hiljem tõusis ka juhatajaks . </s> <s> Siis ta tellis majaehitajad kohale , metsa andis isa ise , sest tema oli veel siis elus . </s> <s> Vendki – kes talus tõeline peremees – polnud nii kade , et ehitusmetsa keelanud oleks . </s> </p>
<p> <s> Hiljem tegi ta juurdeehituse , kaks tuba , kui omale teise naise kosis . </s> </p>
<p> <s> Oh , mis sellest ! </s> </p>
<p> <s> Esimene oli juba surnud seks ajaks . </s> </p>
<p> <s> Juurdeehituse tegi ta ise valmis , oma kätega . </s> </p>
<p> <s> Valmis – seda on ehk siiski palju öeldud . </s> <s> Lõplikult valmis see maja veel polnud . </s> <s> Vooderdamata , värvimata oli . </s> <s> Enam polnud jaksu , rahad lõppesid otsa . </s> <s> Ja ka teine naine suri lõpuks . </s> <s> Kaksteist aastat tagasi võeti Lili Joostilt ära . </s> </p>
<p> <s> Ja ega nüüd enam olnudki seda maja kellelegi vaja . </s> <s> Polnud ühtegi tahtjat . </s> </p>
<p> <s> Maja aga võib veel kaua seista , ka tühjana , sest katus on peal terve , vundament all tugev – kõrge , maakividest . </s> </p>
<p> <s> See oli kindel maja , kindel varjupaik , kants . </s> <s> Selles võiski elada perekond – vanavanemad , nende lapsed , lapselapsed . </s> <s> Põlvest põlve võiks kesta ühetasane töökas elu . </s> <s> Kuid samas Joost mõtles – ei ! ei ! ei ! </s> <s> Sellest ei tuleks midagi välja . </s> <s> Ei taha enam erinevad sugupõlved ühe katuse all koos elada , tahavad kõik omaette olla . </s> <s> Omaette – nagu tema , Joost , praegu siin kiigel . </s> <s> Mitte kahekesi kiigel , vaid üksinda . </s> </p>
<p> <s> Villastes sokkides jalad olid maast lahti tõusnud , ja kiik kiikus tasakesi krigisedes nagu mingisugune igiliikur . </s> </p>
<p> <s> Maja uks oli lukus ja võti oli muidugi Eia käes . </s> <s> Seda enda kätte küsida oleks olnud mõttetus – Eia poleks andnud . </s> <s> Kas minna aknast sisse , arutas Joost . </s> <s> Aga aknad olid maapinnast väga kõrgel , ning ega raame liikuma saakski . </s> <s> Ning mis seal sees üldse teha oleks . </s> <s> Küll seal olnud . </s> <s> Üksi ja mitmekesi . </s> <s> Armastanud – ja kannatanud . </s> <s> Toast tuppa käinud , igavlenud , istunud siin ja seal toolidel , voodil , diivanil , taburettidel . </s> <s> Kuid ka lugenud , mõtisklenud ja kirjutanud kummargil kirjutuslaua kohal . </s> </p>
<p> <s> Nüüd oli maja tõeline vallutamatu kindlus . </s> <s> Joost oli sellepärast maja üle uhkegi . </s> <s> Las ta olla vallutamatu . </s> </p>
<p> <s> Mälestuste maja ! </s> <s> Jah ! </s> <s> Aga iga maja , milles inimene kunagi elanud , on mälestuste maja . </s> </p>
<p> <s> Mälestused on täielikult pärandamatu kaup , neid ei saa kellelegi jätta , vähemalt tervikuna . </s> </p>
<p> <s> Mälestused on saladusi täis , mälestused on tõeline salakaup . </s> </p>
<p> <s> Ja ega inimene tegelikult teagi , milliseid mälestusi temas on . </s> <s> Aeg-ajalt tuleb meelde midagi nii ootamatut , unustamatut , et imestad lausa . </s> </p>
<p> <s> Ja mälestused võivad veel tülinaks olla ; hea , kui neid on vähe , mõtiskles Joost . </s> <s> Hea , kui neid jääb vähemaks-vähemaks , ja hea , et neid ei saa pärandada – mis oleks veel hullem kui teise mehe mälestused omadele lisaks . </s> </p>
<p> <s> Joost muide tahtis vahel küll oma isa mälestusi endale , kas või mõneks ajakski . </s> <s> Ta tahtis teada , mida tundis isa ühel või teisel hetkel , mida arvas isa üldse elust . </s> <s> Kontakti lähedase inimesega , eriti isaga , kah mehega , soovis ta küll . </s> <s> Ta oleks isale , kui niisugune kontakt võimalik oleks , oma tunnetest , mõtetest rääkinud ! </s> <s> Nõu ta ei küsiks , aga kahekõnet , sõnatut kahekõnet temaga peaks . </s> <s> Nõu ta ei küsiks . </s> <s> Mis nõu oskaks isa anda ? </s> <s> Mis abi talt loota oleks ? </s> <s> Aga tuttavat veretukset tahaks küll tunda . </s> <s> Tahaks vaadata isaga , õlg õla vastu , ühes suunas – muud ei midagi . </s> <s> Vaadata ettepoole – kust midagi paistaks . </s> <s> Mis nimelt , see polegi tähtis , alati on midagi-kedagi paistmas , näha . </s> </p>
<p> <s> Joosti isa elas väga vanaks , peaaegu sama vanaks , kui Joost praegu ise on . </s> <s> Kui täpsem olla , siis isa suri kaheksakümneviieselt . </s> <s> Polnud üldse siitkandi mehi , tuli Viljandimaalt Virumaale sisse . </s> <s> Ema elas veel vanemaks , ema suri kaheksakümnekaheksaselt . </s> <s> Aga sündinud oli ta Saraatovis . </s> <s> Vendki elas vanaks , kaheksakümneneljaseks . </s> <s> Isa nägu , kuju , kõnnak , maneerid polnud Joostil veel meelest läinud . </s> <s> Ta mäletas isa hästi . </s> <s> Eriti hästi mäletas , kui olid venna vanema poja matused . </s> <s> Isa seisis millegipärast tema – Joosti – kõrval , mitte vennaga . </s> <s> Toetas oma õla Joosti õla vastu , justkui otsis tuge . </s> <s> Isa oli väikeseks vajunud , kühmus , silmis pisarad . </s> <s> Vennal olid kuivad silmad , aga isa silmad ei kuivanud kuidagimoodi ära . </s> <s> Vend oli suur ja tugev ning tõsine , seisis puusärgi peaotsis , paistis kõigutamatuna , murdumatuna . </s> <s> See oli muidugi välismulje . </s> <s> Isal olid valged juuksed õlani , tal oli lai ümmargune nägu . </s> <s> Joostil polnud suurt kasvu , ta oli kõhn ka näost . </s> <s> Vend oli tüse maamees , Joost intelligent . </s> <s> Joost oli ilma ja inimesi näinud , vend elas metsataguses külas sündimisest saadik . </s> <s> Aga isa nuttis , nagu oleks ette aimanud , et ka kõik teised tema pojapojad , Joosti vennapojad , surevad nüüd üksteise järel , keegi ei ela neist kahekümneaastasekski , kõigiga juhtub mõni õnnetus , ükski ei sure päris loomulikku surma . </s> </p>
<p> <s> Joost ohkas kiigel . </s> <s> Mälestused väsitasid . </s> <s> Mälestused tekkisid tegevusetusest . </s> <s> Joost enam ei teadnudki , milleks ta oli kiirustades siia tulnud , kas peaks õige tagasi juba minema või ? </s> <s> Sest võib-olla Eia ootab . </s> <s> Aga miks ta peaks Joosti ootama , Eia ei oota enam kedagi . </s> <s> Oma tütart võib-olla ootab vaid töölt . </s> <s> See tuleb niikuinii , kuhu ta jääb . </s> <s> Sale , Eia tütar , saabub õhtuvidevikus nagu alati . </s> <s> Ta töötab alevis toiduainete poes . </s> <s> Kui ta läks hommikul jalgrattal tööle , siis tuleb jalgrattaga , meeste jalgrattaga , ning kihutades , mitte aeglaselt sõites ; kui läks jalgsi , siis tuleb jalgsi , aga samuti kiirustades . </s> <s> Sest ega Salel pole aega . </s> <s> Ta elab intensiivselt . </s> <s> Ta toob poest toidukraami – kas ratta pakiraamil või käes kandes . </s> <s> Toitu tassib ta palju , armastab ise kõvasti süüa ja sunnib ka teisi sööma . </s> <s> Muidugi – kui Joosti kohal pole , asub ta vanameest otsima . </s> <s> Ja ta leiab Joosti kohe , on nii tark . </s> <s> Otsib paaniliselt , aga kui leiab , siis rahuneb ka kohe maha . </s> <s> Joostil ta kraest siiski kinni võtta ei julge , austab eakat kooliõpetajat , on ju samuti tema õpilane . </s> <s> Joostil ei saa veel ka sellepärast kraest kinni võtta , et taat on sitke , sooniline ning hakkab vastu , kui jõuga koju tahetakse tassida . </s> <s> Joost tuleb vaid ilusasti keelitades nagu ärahellitatud kass . </s> </p>
<p> <s> Need naised , Sale ja Eia , olid tema vastased . </s> <s> Tema viimased vastased siin ilmas . </s> <s> Nendest pidi ta jagu saama . </s> </p>
<p> <s> Sale tulekuni võis veel tükk aega olla . </s> <s> Päike soojendas nii kenasti , oli tore suvine päev . </s> </p>
<p> <s> Vanasti , kui ta sellesse majja sisenes , kui ta tuli koolist , kui ta tuli poest või kirikust , või tuli lihtsalt õuest , kartulimaalt , või mesilaste juurest , või lillepeenarde juurest , kohe paremat kätt köögist , nurgast , vaatas talle vastu Postirahva-Aneti väike krimpsus nägu , mis oli kokkutõmbunud nagu ärakuivanud õun . </s> <s> Ainult silmad olid selles näos suured ja kohkunud ning kaeblikud . </s> <s> Silmad kaebasid , et paha on olla päevast päeva voodis ; millal küll see vaev lõpeb ? </s> <s> Aga kes seda teadis ! </s> <s> Võib-olla oleks pidanud hoopis rõõmus olema , et eluvaim veel sees , et silmad head , näevad tulijat , ja kõrvad samuti , kuulevad veel igat krabinat . </s> </p>
<p> <s> Postirahva-Anet elas Joosti juures , ta oli selle vanainimese saanud kaasavaraks . </s> <s> Sai endale teise naise , tubli Lili , ja ka Aneti veel pealekauba . </s> <s> Sest Anet ja Lili olid lahutamatud . </s> </p>
<p> <s> Tal oli ikka meeles see päev , mil ta sõitis naist enda juurde tooma . </s> <s> Oli hea saanitee , talvine päike paistis , ja hobune oli tal veel ka noor ning äge , kõrb Eppa . </s> <s> Ise oli ta aga parajasti kuuekümneaastane . </s> <s> Pea oli paljas , see läks varakult kiilaks . </s> <s> Ja kui kuklas või meelekohas kasvaski mõni hall karv , siis kraapis ta need habemenoaga tavaliselt maha . </s> <s> Et kui juba , siis juba … Muidu oli ta täis elujõudu . </s> <s> Ta oli täiesti iseseisev inimene , mis viga niiviisi elada maamuna peal . </s> <s> Koolijuhataja . </s> <s> Direktor ! </s> <s> Sai palka , prii kütte , endal oli maja , peale selle koolimaja juures veel korter . </s> <s> Esimene naine Aleksandra juba viis aastat mullas . </s> <s> Miski ei häirinud , ei seganud , mingeid südametunnistuse piinu ta ei tundnud . </s> </p>
<p> <s> Jah , päev oli ilus . </s> <s> Ta rakendas kaua hobust , oli veel videvik , kui poole üheksa paiku hommikul liikuma võis hakata . </s> <s> Eppa oli kohe valmis head sörki alustama , kuid Joost hoidis looma tagasi , et vaadata ahetama löövat päeva , mis metsa tagant tõusis . </s> </p>
<p> <s> Liliga oli juba kokku lepitud , ilmselt istus naine köögis akna all ja ootas . </s> <s> Istus , vahtis sedasama tõusvat päikest . </s> <s> Ja meeski pidi sealtpoolt tulema , kust tõuseb päike . </s> <s> Lili istus kompsude otsas … Aga seda oleks vahest liiga palju öeldud . </s> <s> Kompsusid tal just polnud . </s> <s> Ta oli üsna vaene ja paljas . </s> <s> Ehkki küll mitte päris enese süü tõttu . </s> <s> Kuid rikkust oli tal ka . </s> <s> Niisugust rikkust , mida rooste ei söö ja vesi ei riku . </s> <s> Rikkust oli hinges … Oli hinges . </s> <s> Ja ka välimuses . </s> </p>
<p> <s> Tähendab , Lili istus köögis ja vahtis teele , mis metsast puude vahelt loogeldes väljus lagedale põllule . </s> <s> Seda mööda pidi tulema Joost , et keerata õue . </s> <s> Lili ees oli tass jahtunud kohvi , naine polnud seda puutunud . </s> <s> Pliidil oli aga veel täis kohvikann , sellest pidi pakutama Joostile , kui mees külmast tuleb . </s> <s> Anet istus teise akna all – nimelt oli köögis kaks akent , ja sellest teisest aknast oli meri näha . </s> <s> Sel talvisel ajal oli meri küll maaga ühte sulanud , ühesugune valge lagendik kõik . </s> <s> Ja mida tegi Anet , kas ta torises , seda ei tea . </s> <s> Sest Lili ei kavatsenudki Anetti kohe kaasa võtta , sellega ei soostunud Joostki . </s> <s> Aga Anet , kes oli juba väga vana , tahtis kangesti kaasa minna . </s> <s> Anetki tahtis vaheldust oma ellu , tahtis elukohta vahetada , reisida , tahtis , et tema eest keegi hoolitseks . </s> </p>
<p> <s> Sest Anet ei soovinud enam vahtida köögiaknast merd ei suvel , ei talvel … Vaated aknast – need polnud Aneti lapsepõlve maastikud . </s> <s> Aga ta igatses just neid … Meri oli talle võõras . </s> <s> Anet oli väsinud , ei jaksanud enam kevaditi peenraidki kaevata , ei pidanud enam kassi ega koera . </s> <s> Aga ise pidi veel hoolitsema Lili eest . </s> <s> Ja süüagi polnud neil majas midagi . </s> <s> Kanu ei peetud enam . </s> <s> Kust pidid tulema leib ja leivakõrvane . </s> </p>
<p> <s> Postirahva – hüüti nende kohta sellepärast , et neile toodi küla post . </s> <s> Postimees tõi kaugelt alevist – talvel reega , muudel aastaaegadel kaherattalisel kaarikul . </s> <s> Kui postimees väravas peatus , oli see alati suur sündmus . </s> <s> Eriti Lilile . </s> <s> Aga Anetile oli see pigem kurb sündmus . </s> <s> Sest Anetil polnud ühtegi sugulast , kellel ta meeles võiks olla , kusagil . </s> <s> Lilil oli see-eest siin-seal vendi-õdesid , ja need olid kärmed kirju kirjutama . </s> </p>
<p> <s> Anet oli eluaeg tööd teinud , rüganud mis kole , aga mis ta selle eest oli saanud . </s> <s> Mitte midagi . </s> <s> Vend oli tal olnud – Aadu . </s> <s> Aadu Aneti siia tõigi . </s> <s> Aadul oli raha , tema tahtis talu osta . </s> <s> Ostiski , ostis sellesama talu , mille nimi ennist kõlas – Sirbi , mille aga rahvas Postirahvaks ristis . </s> <s> Aadu tõi Aneti endale perenaiseks . </s> <s> Polnud kummalgi abikaasat , polnud Aadul paremat abilist endale leida kui lihane õde . </s> <s> Aneti säästud läksid ka taluostuks . </s> <s> Hiljem ei kogunenud tal aga enam kopikatki . </s> <s> Niisugune lühike elulugu . </s> </p>
<p> <s> Joosti mõtted hüplesid . </s> <s> Milleks veel mingisugune Anet pidi meelde tulema ? </s> <s> Kas ta haletses seda vanainimest , kas ta kavatses Aneti elu nüüd ise tagantjärele justkui läbi elada , et proovib , vähemalt kujutlusis , kuidas Anet end tunda võis , mida mõelda võis ? </s> <s> Aneti isik pole ju üldse tähtis , ta tahtis pigem meenutada Lilit hea sõnaga . </s> <s> Aga rohkem , tuleb välja , on meeles Anet kui Lili . </s> <s> Jah . </s> <s> Aneti silmad olid tal alati vastas , kui Joost koju tuli . </s> <s> Palju aastaid . </s> <s> Ei tahtnudki ta kodust kööki pikemalt püsima jääda , sammus kohe edasi köögist läbi tagatuppa , kus Lili . </s> <s> Sinna tõi vahel Lili Joostile süüagi . </s> <s> Lili elas tagatoas , kus oli pehme mööbel , sügavad pehmed tugitoolid ja lai diivan , paksud kardinad akende ees , mis muidugi päevaks olid kõrvale lükatud . </s> <s> Lili tingimata lamas , võiks öelda – vedeles pehmel diivanil pehmete patjade vahel ja peamiselt luges , sest see oli tema eelistatuim tegevus . </s> <s> Joost ei keelanud naisele seda harrastust , ostis talle ikka raamatuid või laenutas neid kogust . </s> <s> Ja mis nad seal Postirahvalgi Anetiga kogu aeg tegid , eriti pikkadel talvepäevadel – lugesid muudkui võidu . </s> <s> Külarahvas käis nende juures posti võtmas , tõi mingit lugemist vahel kaasa , mis neil kodus olemas , sest Anet-Lili tellisid . </s> <s> Ja nad ise ka andsid soovijaile raamatuid , mis parajasti vabad olid . </s> <s> Nii et raamatud ringlesid pidevalt , toimus vahetus kogu aeg . </s> <s> Nagu oleks mingi salaühing see lugejate kamp olnud . </s> <s> Lemmikraamatuteks olid need , mis kõnelesid kaugetest maadest , tugevast armastusest , kirgedest , mis põletasid , hävitasid , kuid millest loobuda oli võimatu . </s> </p>
<p> <s> Kui Anet köögi teisest aknast tol korral välja vaatas , siis nägi ta mere ääres künkal ühe maja ahervaret – Lili sünnikodu . </s> <s> Anet mäletas veel aega , mil Lilit polnud ilmas olemaski . </s> <s> Nüüd oli Lili aga juba ligi nelikümmend aastat vana . </s> <s> Õigemini , nelikümmend aastat noor . </s> <s> Lili esimene mees Gustav põles koos selle majaga ära . </s> <s> Veel põles ära Lili vend ja õepoeg , üheteistaastane Aarus , temast oli eriti kahju . </s> <s> Majas lõhkes miin , mille uljad mehed rannalt leidsid ja tuppa viisid , et sellest kapsel eraldada ja lõhkeaine välja võtta . </s> <s> Gustav arvas enda olevat spetsialisti , sest oli varem kaevanduses lõhkamistöödes osalenud . </s> <s> Terve nädala asus miin Gustavi ja Lili abieluvoodi all , sest mehel polnud kohe aega sellega jändama hakata . </s> <s> Lili oli tollel surmariistal maganud , polnud osanud kartagi , sest mees oli nii rahulik , enesekindel . </s> <s> Aga siis ühel päeval , kui Gustav oli vaba , ning ka Lili vend , kelle nimi oli samuti Gustav , viibis kodus – asuti tööle . </s> <s> Isa-ema aeti toast välja , Lili oli aga juba hommikul läinud koos tütre Andželaga kaugele metsa pohlale . </s> <s> Pohlade korjamine , nende müümine – see oligi ju üks elatisvahend , millega suur pere ära toideti ja riides hoiti . </s> <s> Pohli oli ümberkaudsetes männimetsades palju . </s> <s> Pohlal käis varem kogu nais- ja lastepere koos . </s> <s> Kui juba mõnikümmend puuda marju käes oli , siis rakendati hobune vankri ette ja sõideti Tallinnasse või Rakvere turule saaki müüma . </s> <s> Eelistatumaks kohaks oli muidugi Tallinn , sest seal oli ostjaid rohkem ja kaup kallim , kuigi sõit sinna ja tagasi võttis ära oma kolm ööd-päeva . </s> </p>
<p> <s> Miin plahvatas . </s> <s> Lili ja Andžela kuulsid seda metsas . </s> <s> Küllap hakkas Lili süda kohe tugevamini lööma , hing aimas kohe kõhklemata , mis juhtus ; ainult ühte ei aimanud , et väikene õepoeg , kes suveks oli karjaseks palgatud , samal hetkel just koju jooksis kella vaatama ning plahvatuslaine talle toaukse peale paiskas . </s> <s> Selle alla ta jäigi , uimane , lamama . </s> <s> Oleks poiss vähemalt minuti hilinenud , siis ta oleks majast saja või saja viiekümne meetri kaugusel olnud ning ellu jäänud . </s> </p>
<p> <s> Kuid Lili istus Joosti oodates hoopis teise akna all , nagu oleks sündmus ammu unustatud . </s> <s> Kuid ega niisugune asi unune kunagi . </s> <s> Juhtum on meeles haua ääreni . </s> <s> Ja samast õnnetusepäevast alates elaski Lili koos Andželaga Aneti juures . </s> <s> Ema ja isa läksid endi sauna , see jäi terveks . </s> <s> Kõik kõrvalhooned hävisid , ainult saun ja loomalaut , mis asusid õuest eemal , jäid terveks . </s> </p>
<p> <s> Joost oli hirmus kauaks siia ilma pidama jäänud ! </s> <s> Ühest küljest oli see ka hea , nooruse tempudele polnud enam tunnistajaid . </s> <s> Paljud tembud olid sellised , et ei tahtnud , et neist enam palju räägitakse . </s> <s> Kuid kahetseda polnud ka midagi . </s> <s> Igavene tunnistaja oli seesama Eia , venna praegugi veel elus olev naine . </s> <s> Vend juba ammu-ammu surnud , Eia ikka veel elus ! </s> </p>
<p> <s> Maailm oli väike ja kõik inimesed omavahel seotud , peaaegu sugulasedki – pidi Joost tunnistama . </s> <s> Mõtted kihutasid peas nagu tuuleiilist aetud pilved . </s> <s> Algul ta proovis ju Rajarist mõtelda , aga jäi toppama selle koha peal , kui ta läks Rajari isa keelitama , et ta pojal edasi õppida laseks . </s> <s> Siis ta lülitus ümber Lilile – et meenutada seda armast olevust , kellega ta väga rahul oli ja keda ta eneseunustuseni armastas , kuid kellega ta sai siiski vähe koos olla , sest ka selle naise varastas haigus , seesama vähktõbi . </s> <s> Lililt hüppasid mõtted Anetile , kuid Anetilt jälle teisale , meelde tuli kogunisti Eia , kelle peale poleks olnud tarviski mõttejõudu raisata , sest Eia oli kogu aeg silme ees , oli kogu aeg siinsamas . </s> </p>
<p> <s> Imelik , et kui Anet ja Aadu pidasid talu , siis Eia oli nende juures teenijatüdrukuks . </s> </p>
<p> <s> Ja nüüd ei saanudki Joost enam muidu , kui pidi Eia elu oma mälus taastama . </s> <s> Ehkki see ei andnud Joostile midagi , ei noorust tagasi , ei selgust pähe . </s> </p>
<p> <s> Aga peaga oli praegu kindlasti küll kõik korras . </s> <s> Nii korras , et oleks võinud kas või kohe surra , lahkuda siit ilmast . </s> <s> Sest enam polnud midagi tulemas . </s> <s> Isegi hüvastijätt kõige lähedasega oli vähehaaval ja märkamatult juba toimunud . </s> <s> Tunded , kired – kõik olid juba olnud , proovitud , läbi elatud . </s> <s> Ta ei viitsinud isegi suure toa akna alla vaatama minna , kuidas seal lilled kasvavad . </s> <s> Ta polnud ju lillepeenra eest hoolitsenud , lillesibuladki jäid sügisel mulda . </s> <s> Mis seal peenral üldse peale umbrohu kasvab veel ? </s> <s> Ei tea , mis seemneid tuul veel sinna kandnud on . </s> <s> Lili toa aken oli see enne , tema akna all kasvasid need lilled , pidid kasvama . </s> <s> Kuni lilled elus , oli ka mälestus Lilist elav . </s> <s> Aga nüüd surevad lilled välja , ja ka mälestus Lilist hakkab ununema . </s> <s> Varsti läheb ta ise Lili kõrvale puhkama . </s> <s> Oh kui raske saab olema uni ! </s> <s> Lili ja Aleksandra vahel on ka tema plats . </s> <s> Ühe naisega ta riidles , teisega elas ilusti . </s> <s> Praegu on see ükstaskõik . </s> <s> Puudub kohtunik , süüdistaja , hukkamõistja . </s> <s> Aga üleval on see olemas . </s> <s> Sinna ette ta läheb , tunnistab : talle naised meeldisid , ta jooksis tõesti iga seeliku järele , ärgu loetagu seda patuks , tema ise ei loe igal juhul … </s> </p>
<p> <s> Oh , ta pidi mõtlema hoopis muust … Rajaristki jäid mõtted pooleli . </s> <s> Andžela ! </s> <s> Kus on Andžela ? </s> <s> Miks ta Joosti vaatama ei tule ? </s> <s> Mitmendat korda on Andžela juba abielus … Mida otsib seegi tüdruk elust , elult ? </s> <s> Joost armastab teda kogu südamega justkui oma last . </s> <s> Vähemalt armastas … Aga Andželat pole Joost näinud juba kümmekond aastat . </s> <s> Ning kui Joost käib surnuaial , näeb ta ikka – Lili haud on korrastamata , Andžela ei käi ema haual . </s> <s> Joost käis ise , kuni jaksas . </s> <s> Aga tänavu aasta pole enam jaksanud . </s> <s> On hakanud sinnapoole minema , aga ega ta enam täpselt mäletagi , kuspool kalmistu on . </s> <s> Kui vahel kirikukella kõla kõrva kostab , siis hakkab ta läbi metsa selle kõla suunas minema . </s> <s> Aga kui kell vait jääb , sest ega seda päev läbi lööda , Joost eksib , jõud-tahe kaovad temast ; ja peagi , peagi ilmuvad Eia-Sale , oksad muudkui praksuvad nende jalge all , ning Joost talutatakse jälle tagasi , poolelt teelt tagasi , ning Joost ei protesteerigi . </s> <s> Ta saab asjast aru : ja-jah , ta veel elab , liiga vara on sinna kirikuaeda minna , liiga vara , ta jagab Eia-Sale seisukohti . </s> <s> Kuhu on küll kadunud tuttavad rajad , miks ei leia neid jalg enam üles ? </s> </p>
<p> <s> Aga kui täna kirikukell jälle lööma hakkaks , siis ta ei kiirustaks kuhugi . </s> <s> Ta vaid kuulaks . </s> <s> Sest ilus on see kõla . </s> <s> See on muusika . </s> </p>
<p> <s> Eia sündis sellessamas külas siin . </s> <s> Kui Joost ja Eia olid väikesed , mängisid nad tihti koos . </s> <s> Oma vennaga oli Joostil aastatevahe liiga suur , neil ei saanud ühiseid mänge olla . </s> <s> Eia vanematel oli siin talu , päris suur talu , mitte väiksem kui Joosti isal-emal . </s> <s> Praegugi on hooned alles , mõnisada meetrit siit , aga nüüd elavad neis uued inimesed , juba ammu-ammu elavad . </s> <s> Koht pole kaugel , tuleb vaid minna üle põndaku . </s> <s> Põndakul said lapsed alati kokku , seal nad mängisidki . </s> <s> Mängisid liivaaugus , kaevasid koopaid . </s> <s> Eia peres oli neli tüdrukut . </s> <s> Kõik surnud peale Eia . </s> </p>
<p> <s> Aga miks pidi siis talutüdruk minema võõraste juurde teenima ? </s> <s> Nendesamade Aneti-Aadu juurde . </s> <s> Aga kuhu ta pääses . </s> <s> Tallu tuli koduväi , vanem õde tõi mehe koju , see sai peremeheks , nooremad õed pidid vaatama , kust mida saab . </s> <s> Kuid uue peremehe ajal läks talu varsti haamri alla , uus peremees tahtis olla edumeelne , ostis veoauto , et vedudega raha teenida . </s> <s> Aga mis teenistust oli siin metsa sees ja kaugemalgi noil aastail . </s> <s> Muidugi , midagi leida võis , kuid selleks oli organiseerimist tarvis . </s> <s> Talutöö jäi ripakile , põllud sööti . </s> <s> Veomasin oli pidevalt katki , ja kui see jälle terveks saadi , sõitis väimees koos oma äiaga paremal meelel poodi viina järele , kui mõnda tasuvat otsa otsima hakkas . </s> <s> Ja kuna talu oli võlgadega ostetud , veoauto samuti , siis – peagi toimus oksjon . </s> <s> Talu müüdi võlgade katteks . </s> <s> Eia vanemad ja õde said uuelt omanikult loa mõneks ajaks jääda elama krundi servas seisvasse popsisauna , kuni endale uue elukoha leiavad ; väimees aga , kes oli tegelikult meremees , läks jälle merele , kaugsõitu . </s> <s> Uus omanik tõstis varsti selle järel saunikudki välja . </s> <s> Tõi politseiniku ja kohtutäituri kohale , need andsid vaid nii palju aega , et leivad ahjus küpseks saaks . </s> <s> Kiita saatus neil inimestel polnud ! </s> </p>
<p> <s> Eia teenis siis Postirahval , lõi külge Aadule – kuid tulemusteta . </s> <s> Anet ei seganud , aga Aadu ei võtnud vedu . </s> <s> Nüüd on Aadu surnud . </s> <s> Vend suri paarkümmend aastat varem kui õde . </s> <s> Aadu on maetud otse kiriku kõrvale , paar meetrit kiriku seinast vaid eemal , selle koha vastas , kust tõuseb trepp üles käärkambrisse . </s> <s> Aadu rohtukasvanud kalmul seisab raudrist , mille plaadilt võib lugeda veel tema nime . </s> <s> Kuid kes seda loeb , see kiri on kribune ja silmatorkamatu . </s> <s> Aadu suri põhimõttelise vanapoisina , ta oli kodune , alati rakkes inimene , kes ei käinud külarahvaga läbi , ei võtnud osa seltsielust . </s> <s> Polnud tal sõpru ega taganutjaid . </s> <s> Eia võib-olla nuttis , kuid Eia pidi varsti pärast Aadu surma Postirahvalt lahkuma , Anet ütles Eiale koha üles . </s> </p>
<p> <s> Nüüdseks on Anetki samas kus Aadu , kõrvu nad lamavad . </s> <s> Ainult Aneti haual pole puust ristigi . </s> <s> Kord oli , kuid see mädanes juba ammu , ning kes , kus oleks see , kes uue hööveldaks . </s> <s> Seda võiks vahest teha Andžela . </s> <s> Aga paljugi mis Andžela teha võiks , kes teda käskida saab . </s> <s> Joostil pole kunagi raha nii palju olnud , et Aneti hauale kivi või plaati tellida . </s> <s> Ja tegelikult suri Anet vanadekodus , kaugel vanadekodus , mitte Joosti majas . </s> <s> Sest Joost ning Lili viisid ta lõpuks sinna . </s> </p>
<p> <s> Eial oli juba ligi neli aastakümmet turjal , kui Postirahvalt lahkus , komps käe otsas . </s> <s> Tal polnud kuhugi minna . </s> <s> Õed elasid kaugel – kõik vaeselt . </s> <s> Kiidelda polnud Eial millegagi . </s> <s> Isegi last polnud ta suutnud muretseda , kuigi igatses järeltulijat . </s> <s> Aga isa sellele lapsele ei leidunud kusagil … </s> </p>
<p> <s> Kuid siis algasid Eial vedamise aastad . </s> </p>
<p> <s> Ei jõudnud ta oma kompsudega Postirahvalt veel kuigi kaugele minna , kui üks vana Olmvirk ta tee peal kinni pidas . </s> <s> Too oli vanaperemees , endine laevakapten , kellel otse mere kaldal uhiuus moodne maja . </s> <s> Olmvirk keelitas Eiat enda poole sisse astuma , see oli küll uudis ! </s> <s> Olmvirkisid oli kolm : kapten ise , tema õde , ja siis naine , kapteniproua – kõik vanad inimesed , päris puruvanad kohe . </s> <s> Siis oli nendel veel kasupoeg , see oli neljas Olmvirk , keda hüüti rahvapäraselt ja prostalt Mätliku Sassiks . </s> <s> Seegi Olmvirk sai hiljuti juba seitsmekümneseks ning oli , nagu külarahvas armastas lausuda , veidikene “ tohoh ” . </s> <s> Jah , need olid kõik tudid , ei jaksanud enam tööd teha , neile oli teenijat tarvis , kas Eia oleks nõus , suurt palka küll ei saavat pakkuda . </s> <s> Eia mõtles kaua ja Olmvirgid olid juba hirmul , et viimaks noor tööjõuline naine ei nõustugi . </s> <s> Seda enam , et ega nad palka üldse kavatsenudki maksta , neil polnud ju lihtsalt raha . </s> <s> Eia juba teadis , et raha ta ei saa , aga suurim väärtus , elamisekoht , oleks siiski olemas . </s> <s> Ja ta muidugi noogutas nõusolekuks . </s> </p>
<p> <s> Erilist tööd selles majas polnudki . </s> <s> Eia ülesanne oli olla lihtsalt seltsiline . </s> <s> Vana kapten istus peamiselt akna all kiiktoolis , kustunud haisev piibukolakas habemessekasvanud suuaugus , ning kiikas pikksilmast merd . </s> <s> Mida ta seal nägi , ei tea , aga küllap midagi ikka . </s> <s> Vahetevahel kapten tukastas . </s> <s> Vanaproua ja kapteni vanatüdrukust õde vist magasid peamiselt , sest tagatubadest väljusid nad harva , tulid ainult sööma . </s> <s> Ehkki lauale midagi erilist panna just polnud . </s> <s> Saadeti Eiat ikka ühtevalu randa kalu ostma , manitsusega , et ostaks odavat kala : merihärgi ja kammeljat , hoiatati , et siiga või angerjat ei võtaks . </s> <s> Mätliku Sass punus päevad läbi aida räästa all korve , see oligi peamine sissetulekuallikas , korvid olid nagu raha , nende eest sai kaupa , vahetuskaupa … Kaptenil endal polnud raha tubaka jaokski . </s> <s> Kuhu nende varandus saanud oli , ei tea . </s> <s> Miks ei võinuks vana kapten praegugi osanik mõnes laevas olla ? </s> <s> Ja kus olid nende sugulased , omaksed ? </s> <s> Ilmselt tahtis kapten surra omas majas , ja aastate jooksul kogutud jõukus – kui seda üldse oligi – kulus ehituse peale . </s> <s> Ja oma maja oli tal nüüd tõesti olemas , lõhnas veel vaigust ja värvidest . </s> </p>
<p> <s> Eial oli palju vaba aega , palju enam kui Postirahval . </s> <s> Ta hakkas silma heitma piirivalvepoistele , ta tahtis last saada . </s> </p>
<p> <s> Jõudnud oma mõtetega sinnamaale , Joost justkui peatus . </s> <s> Jah , lapsed . </s> <s> Oli temalgi neid . </s> <s> Lähemal ja kaugemal . </s> <s> Kui need kõik kokku koguda … ? </s> <s> Kas saaks väikese klassitäie , külakooli klassitäie … ? </s> <s> Ainult nad oleksid nii eri vanuses . </s> <s> Kõige vanem , kus see võiks olla ? </s> <s> Meenus nooruke piiga , kes tal kooris käis laulmas , seal kaugel Vene linnas … kes temal sündis ? </s> <s> Ja miks see nooruke piiga üldse kooris laulmas käis , kas tõesti tema , Joosti pärast ? </s> <s> Kui vana see laps võiks olla ? </s> <s> Mis tast saanud ? </s> <s> Ei tea . </s> </p>
<p> <s> Õige ! </s> <s> Oma naisega oli tal , kui sõtta võeti , juba üks laps , tüdruk . </s> <s> Vaevalt aastane , kui Joost maakonnalinnas raudteevagunisse laaditi kahurilihana . </s> <s> Kui Joost naasis , oli tüdruk juba neljane . </s> <s> Ja nüüd teda enam pole . </s> </p>
<p> <s> Joosti jaoks on tütar , see tütar igavesti kuueteistaastane . </s> <s> Nimelt nii vanalt tulistas ta enesele püstolist südamesse . </s> <s> Niisugust kurba asja ei taha meenutadagi . </s> <s> Just tüdruk loobus patsidest , kui leidis üles Joosti püstoli – või oli tal peidik juba ammu teada ? ! </s> <s> Joost oli juba relva olemasolu unustanud . </s> </p>
<p> <s> Vaene tüdruk , ta võiks veel praegugi elada . </s> <s> Ja Joost oleks võinud vanaisaks saada enne kui nelikümmend täis . </s> <s> Joost tüdrukuga ei riielnud , Joostil polnud midagi vanaisaks saamise vastu . </s> <s> Aga ema oli ähmi täis , veel rohkem muidugi kui tütar ise . </s> <s> Ema ehmatas , mida mõtlevad-ütlevad inimesed ! </s> <s> Millised inimesed ? ! </s> </p>
<p> <s> Keda ema kartis ? </s> <s> Kas Joosti venda , vennanaist ? </s> <s> Või Eiat ? </s> <s> Keda ! </s> <s> Palju neid inimesi siis ümberringi oligi ? </s> <s> Kuid tulevase lapse isa oli teadmata . </s> <s> Siiamaani Joost ei tea , tütar vaikis , saladusi ta oskas hoida . </s> </p>
<p> <s> Võis nüüdki – aastate tagant , küla noored mehed veel läbi vaagida , aga isa kandidaat jääb ikka leidmata . </s> <s> Aga külast tüdruk väljas ei käinud , pidudele rahvamajja teda veel ei lubatud . </s> <s> Kohtumised noore mehega pidid toimuma kusagil siinsamas ligidal , mõnes hoones , või vabas looduses , heinamaal , kõrge rohu varjus näiteks , kusagil vuliseva oja ääres . </s> <s> Sest külast voolas keereldes läbi ojakene . </s> <s> Selles ei lõppenud kunagi vesi otsa , allikad toitsid seda . </s> <s> Ojas oli vesi selge , puhas . </s> <s> Elanikud ammutasid sealt vett , kellelgi polnud külas kaevu , ka Joostil mitte . </s> <s> Kui tütar endalt elu võttis , olid vennal veel kaks poega elus , kaks maetud . </s> <s> Kas need poisid võisid olla Joosti tütrega lähedastes suhetes ? </s> <s> Kaks poissi kasvas Eia õel , need olid see aeg ka parajad , alla kahekümnesed volaskid , nalja- ja laulumehed , suitsetasid juba ning jõid viina , polnud veel merekooli läinud . </s> <s> Ega viimaks nemad ? </s> <s> Nimelt elas Eia õde ikka veel külas , kuigi oli omast majast ja hiljem ka saunast välja kupatatud . </s> <s> Ta läks elama tühja majja , mis asus metsaheinamaal kahe kilomeetri kaugusel . </s> <s> Seal ta elas hädas ja viletsuses koos oma vanematega ning poistega ; sest teenistust polnud , oli vaid lagunenud hoone , mida keegi polnud tahtnud , mis ei pidanud sooja ega tuult kinni . </s> <s> Omanik oli sellest majaäbarikust nii ammu lahkunud , et keegi ei mäletanud tema nime ega nägu enam . </s> <s> Kuid seal seitsme tuule käes kasvasid Eia õel tugevad , targad , terved poisid , kellest tulid mõlemast hiljem meremehed . </s> <s> Üks neist poistest on praegu välismaal , teine elab linnas , töötab ekspediitorina riidevabrikus , on vigase käega , sest lõi joobnudpäi rusikaga akna sisse ning klaasikillud lõikasid veresooned läbi , ja käsi jäigi kõveraks , sõrmed ei anna enam sirgu . </s> </p>
<p> <s> Nüüd on asi niikaugel , et see vigase käega poeg tahab taas maale tagasi tulla , nurub Eiat , et tädi talle oma aida maha müüks , aga see on ju tegelikult Joosti ait , Joosti isa ait – ta soovib sellest midagi suvemaja-suvekodutaolist ehitada , kus naisega vähemalt suviti , aga võib-olla ka talvel elada ; sest pensioniiga on käes ja linnas vaid väike korter , lapsi neil aga pole . </s> </p>
<p> <s> Mida mõelda neist Eia õepoegadest ? </s> <s> Midagi ei oska mõelda . </s> <s> Nii ei oska midagi arvata ka teistest lähematest ja kaugematest poisslastest . </s> <s> Jäävad veel üle vanemad mehed . </s> <s> Kuid neid ei julge juba Joost ise kahtlustada . </s> <s> Nii jooksevadki arutlused ummikusse . </s> <s> Igal juhul jäi ta oma esimesest lapsest ja ka lapselapsest ilma . </s> </p>
<p> <s> Joosti teine tütar aga kasvas kodus nii märkamatult , et Joost ei pannud teda kogu aeg tähelegi . </s> <s> Võib-olla oli Joosti teine tütar tänu noorema õe saatusele ettevaatlikum , igal juhul probleeme Joostil tema kasvatamisel polnud mingisuguseid . </s> <s> Ja palju ta tütart kasvataski , sellega tegeles rohkem ema , vähemalt enda arvates . </s> <s> Teise tütre nimi oli samuti Lili nagu tema teisel naisel . </s> <s> Lilis , tütres , oli midagi ingellikku , ta liikus majas ja väljaspool majagi kuidagi nähtamatult ja kuuldamatult , justkui lenneldes , nagu ei puudutakski tema jalad maad . </s> <s> Ta oli kuidagi imeliselt kerge , õhuline , ta ei riivanud oma olemisega-elamisega ei esemeid , ei inimesi . </s> <s> Ta ei kolistanud köögis kastrulitega , ei ajanud ämbreid ümber , ei lõhkunud tasse-taldrikuid – kogematagi , ei karjunud kassi ega koera peale , tema hääl oli tasane – selleks et seda kuulda , pidi ise vait jääma ja rahunema , keskenduma . </s> <s> Ning siiski ei kuulnud keegi Lili öeldud sõnu , ei suutnud süveneda nende sisusse , tähendusse , vaid kuulas ja nautis üksnes häälekõla , mis oli imeliselt kaunis . </s> <s> Isegi praegu keskendus veel Joost , et kinni püüda selle hääle salapärast vulinat , kuid ei ! </s> <s> Hääl ei ulatunud enam temani , ta oli selle unustanud . </s> <s> Ta ei mäletanud lauseid , mis ta võinuks kunagi tütrega vahetada , kas ta üldse õpetas teda millekski … ? </s> </p>
<p> <s> Lili , kes polnud kunagi kellelegi tülinaks , kes oli nii märkamatu , et teda nagu polnud olemaski , kadus viimase sõja viimasel aastal märkamatult ka ära . </s> <s> Ikka oli ta olemas , aga järsku enam polnud . </s> <s> Ja siis alles hakkasid kõik temast puudust tundma : ema , isa , vennad , kogu külarahvas . </s> <s> Näis , et isegi loodus nutab , kased olid leinaseisakus , kuused samuti , tuul ei kohisenud , maarjahein ei värelnud . </s> <s> Ja isegi haavalehed ei kõhisenud metsas , ajutiselt . </s> <s> Vähehaaval alles hakkas kadunud Lilist andmeid kogunema . </s> <s> Ta oli põgenike paadiga läinud merele . </s> </p>
<p> <s> Siis möödus veel üle kümne aasta , kuni tuli esimene kiri . </s> <s> Kaugelt Inglismaalt . </s> <s> Joost sai selle . </s> <s> Lili juba teadis seal , et ema on tal surnud . </s> </p>
<p> <s> Lili polnud mehele läinud , oli vahetanud töö- ja elukohti , oli läbi rännanud pool maailma , näis oma staatusega väga rahul olevat . </s> <s> Lili hakkas nüüd tihti kirjutama , kellelegi teisele ta ei kirjutanud , ainult isale ; tegelikult polnud tema saadetised kirjad , vaid postkaardid – kuid nendegi tagaküljele mahtus tekst . </s> <s> Tütar teadustas pidevalt , kus ta asub . </s> <s> Eriti meeldis Joostile see tütre pöördumine tema poole kirjakeste alguses : “ Kallis isa ! ” Ta oli kallis . </s> <s> Ka tütar sai talle nüüd kalliks , kõige kallimaks . </s> <s> Oli kättesaamatu , võib-olla sellepärast … Viimane postkaart tuli Austraaliast , viis aastat tagasi . </s> <s> See rändamisekihk seletas nii mõndagi asja minevikust , millele Joost seni polnud seletust leidnud . </s> <s> Kui ta seal koolimajas korteris oli , siis elas Lili tema juures – oli ju ka tema õpilane . </s> <s> Lili käitus väga seltsimatult , ei sõbrustanud kellegagi ; Joost ei kuulnud kunagi tema kilkamist ja naeru . </s> <s> Tüdruk ei lipanud vahetundides spordiväljakule rahvastepalli mängima või koolilähedastele aasadele põllulilli korjama , nagu tegid kooliõed . </s> <s> Lili seisis ikka vaikselt Joosti korteris , käed seljal , jalad harkis , ja vahtis maailmakaarti , seda õppevahendit , mis rippus Joosti toas seinal , mida Joost kunagi rulli ei keeranud , et hoida koos teiste kaartidega kantseleis kapi taga . </s> <s> Joost tõi maailmakaardi alati peale tunde enda tuppa , riputas seinale , et selle pealt jälgida poliitiliste sündmuste kulgu . </s> <s> Aga mida otsis Lili maailmakaardi kahelt poolkeralt ? </s> <s> Kes seda siis ütles ! </s> <s> Kuid nüüd oli tüdruk läbi käinud peaaegu kõik kohad neil , mida sellest arvata ! </s> <s> Kas ei sündinud juba siis see unistus , see salasoov , näha kõike oma silmaga . </s> <s> Ja selle nimel elaski tüdruk … Ei tea ! </s> <s> Joostil on praegugi see geograafiline kaart alles , ripub tema lukustatud maja seinal kella ja pojapoja tütre pildi vahel ; kaardi oli ta võtnud koolimajast kaasa , kui sealt lõplikult ära tuli . </s> </p>
<p> <s> Viimane Lili kiri , Austraaliast , kõlas nii : </s> </p>
<p> <s> “ Kallis isa ! </s> <s> Jätan ka siit paigast Sinuga nüüd jumalaga . </s> <s> Rändan jälle edasi , seekord sinna riiki , kus mul veel käimata ja kus me Sinuga võib-olla ükskord ka veel kokku saame … Kallis isa ! </s> <s> Ela hästi , tuleta mind ikka meelde , nii nagu mina pidevalt tuletan meelde Sind , külavainusid ja seda kaske õuel , mis … </s> </p>
<p> <s> Lili . ” </s> </p>
<p> <s> Too mälus kinnistunud kask oli kaks aastat tagasi murdunud . </s> <s> See sündis tuuletul päeval . </s> <s> Puu langes vaikselt , väärikalt , ei prantsatanud mürtsti ! vastu maad . </s> <s> Näis , nagu oleks vana väsinud puu lihtsalt maa pehmele asemele aeglaselt magama heitnud . </s> <s> Hiljem lõikas Sale mees mootorsaega puu kütteks . </s> <s> Sest Salel oli mees siis veel alles . </s> </p>
<p> <s> Aga oma tütrest Lilist pole Joost enam rohkem midagi kuulnud . </s> <s> Pole ka kellegi käest küsida . </s> </p>
<p> <s> Lastest oleks veel võinud mõtelda , lapsigi jätkus … kuid Joost tahtis jalgu sirutada , ta tõusis kiigelt , oli nüüd välja puhanud , ta tahtis jälle käia . </s> <s> Ta kõndis mööda aeda , püüdis millegipärast vilistada mingit viisikest . </s> <s> Ta läks oma mesipuude poole . </s> </p>
<p> <s> Mesipuudes polnud enam elu . </s> <s> Mesilased olid surnud . </s> <s> Ümbruses vedeles nende kuivanud laipu . </s> <s> Ilmselt oli haudemädanik oma töö teinud . </s> <s> Aga ega siin olnud ka midagi imestada , mesilindudel polnud ammu enam peremeest , talveks jäid tarud toppimata , mesilased ei saanud ka lisasööta . </s> <s> Nii et siingi olid asjad ühel pool . </s> </p>
<p> <s> Joost läks aita . </s> <s> Võtmekimp oli peidus räästa all , ta võttis võtmed ja avas üksteise järel uksed , käis kõik ruumid läbi . </s> </p>
<p> <s> Ühes ruumis olid tal raamatud ja noodid . </s> <s> Raamatud , peamiselt õpikud , lamasid kõrgete virnadena siin ja seal , toas ta neid ei hoidnud . </s> <s> Neid õpikuid , neid teadmisi , mis õpikutes , polnud talle enam vaja . </s> <s> Kas kellelgi oli ? ! </s> </p>
<p> <s> Eraldi virnades lamasid noodid , muusika . </s> <s> Seegi – minevik . </s> <s> Ta oli juhatanud paljusid koorisid , laulud aga haihtusid õhku . </s> <s> Ei ükski koor , mida ta kunagi juhatanud , tegutsenud enam . </s> <s> Koorid olid lagunenud . </s> <s> Laulupidusid küll peeti , aga nendel laulsid teised koorid . </s> <s> Kusagil veel hingitses mingi kultuurielu , siin kandis mitte . </s> <s> Polnud nootegi kellelegi jätta . </s> <s> Üks õpilane küll käis korra siin , küsis vanu trükiseid näha ; Joost näitas , aga õpilane ei küsinud midagi endale , kiitis vaid hoidlat ja ütles : “ On siin alles varandust ! ” Ning oligi kõik . </s> <s> Joost oleks varanduse ära andnud , aga õpilane ei tahtnud vist , või kui tahtiski , siis ei julgenud peale käia , oli võltsilt viisakas , korralik . </s> <s> Tol õpilasel oli teatud andeid ja huvisid ja ta oskas Joosti kogutut veidikenegi hinnata . </s> <s> Aga tema on ka tõesti ainuke . </s> <s> See õpilane , Jarno , elas tookord , kui Joosti hoidlat külastas , koolimajas – jah , endises koolimajas . </s> <s> Sest koolihoone on ju õpilastest tühi , koolitööst vaba , selles elutses-elutseb igasugust rahvast . </s> <s> Jarno elas teisel korrusel kahes avaras toas , toad olid ruumikad nagu mingid saalid – vastavalt kakskümmend viis ja kolmkümmend viis ruutmeetrit . </s> <s> Jarno elas nendes oma perega nagu pagulane . </s> <s> Jarno oleks võinud töötada linnas , kuid ta töötas siin , linnas valitses korteripuudus , ta oli raamatukogu juhataja ja see tähendas – et ta ei teinud õieti midagi . </s> <s> Ja talt ei nõutudki midagi , peale aruannete , mida pidi rajoonikeskusesse aeg-ajalt viima või saatma . </s> <s> See Jarno oli hädavares . </s> <s> Joost ei armastanud Jarnot sugugi . </s> <s> Jarno käis tal ennemalt tihedaminigi külas , koos naise ja pisipojaga ; ning nad tõid kookisid ja moosi kaasa , arvasid , et ega Joostil ole midagi süüa . </s> <s> Vanal mehel polnud tõesti toitu kodus , kuid ega ta pakutut ka vastu ei võtnud . </s> <s> Jarno pere keetis ise Joosti pliidil teed , sõi ise koogid moosiga ära , siis läks Jarno naine poisiga õue kiikuma ; aga Jarno püüdis toas Joostiga poliitikast rääkida . </s> <s> Kuid jutt ei võtnud vedu , pealegi – riskantsed teemad hämmastasid ja ehmatasid Joosti . </s> <s> Joost oli elutark , ettevaatlik , ta teadis , oma arvamust ei maksa välja ütelda . </s> <s> Tal oli kurbi kogemusi . </s> <s> Ta oli küll ennegi suud kinni hoidnud , kuid vist loeti mõtteidki – tal oldi omal ajal järel käidud , et teda ära viia , arreteerida . </s> <s> See oli ammu , nii nagu kõik oli tema elus juba ammu olnud . </s> <s> Teda polnud tookord kodus , ta oli käinud laulukoori harjutusel ja pärast proovi läinud ühe kena sopranihäälse naisterahva poole ööbima . </s> <s> Kui ilus sõna – ööbima . </s> <s> Naisterahva mees viibis parajasti sõjas , tema kaevik oli teadmata ; naine pidas ennast leseks , ja nagu hiljem selgus , täiesti õigustatult . </s> <s> Ja see aeg , kui tema ööbis tolle naise juures , käidi tal kodus järel … Nii oli naine päästnud tema elu , see oli Juliette , kes on praegugi veel alles , kuigi Joost pole teda näinud mitukümmend aastat ; Juliette kolis poja juurde teise rajooni ; varemalt ikka kirjutas talle kirju , ja kui Joost sai kaheksakümne viie aastaseks , õnnitles teda raadio kaudu . </s> <s> Joost jutustas seda lugu Rajarile pärast sõda , Rajar vangutas pead , Rajar polnud kindel , kas ta , kui Joost tõesti kinni oleks langenud , oma õpetajat seekord päästa oleks suutnud . </s> <s> Nad istusid Rajariga siis öö läbi Joosti koolimajakorteris , Rajari auto oli akna all , selles istus juht , magas istmel . </s> <s> Neil ei soovitatud vastu ööd linna tagasi sõita , teedel oli ohtlik , võidi maanteekraavist , põõsastest tulistada , võidi puu tee peale ette langetada . </s> <s> Kuigi nii Rajar kui autojuht omasid relva . </s> <s> Oli valimiste-eelne aeg , Rajari kandidatuur seati siinmail üles . </s> <s> Joost tutvustas teda , oma kunagist õpilast , koosolekutel . </s> <s> Ta tegi seda meeleldi , tal oli , millest rääkida . </s> <s> Ta teadis ka Rajari vanemaid hästi , eriti isa . </s> <s> Sest Joost sai pärast seda , kui Rajar edasi õppima lubati , oma õpilase isa majas millegipärast oodatud külaliseks . </s> <s> Eriti tahtis Rajari isa Joostiga malet mängida , see oli küllaltki haruldane lauamäng nois paigus . </s> <s> Joost pidi muidugi esiteks malemängu Rajari isalt selgeks õppima . </s> </p>
<p> <s> Kuid eks olnud Joost oodatud külaliseks ka Jarno vanemate majas , ehkki ajaliselt nelikümmend aastat hiljem . </s> <s> Rajari isa-ema olid seal kahekümne versta taga juba manalas seks ajaks . </s> <s> Jarno isa tunti muusikamehena nagu Joostigi – see ühendas mehi omavahel . </s> <s> Peale selle ühendas Lilit Jarno emaga kauge sugulus , ning sellepärast hakkasidki Joost ja Lili neil tihti külas käima . </s> <s> Jarno isal oli samuti kodus klaver ja viiul , nad musitseerisid koos , tavaliselt Jarno isa klaveril , Joost viiuliga , vahel ka vastupidi , peamiselt mängisid nad Carl Maria von Weberit , noodist . </s> <s> Iga muusikapala lõppedes oli Lili kärme plaksutama , Joost kummardama ning naeratama . </s> <s> Joostil oli siis see Lili-armastamise aeg , ta oli värske abikaasa ja taas perekonnapea : Joostile meeldis Lilile meeldida , ta oli armunud ja nautis seda tunnet , ta oli õnnelik . </s> <s> Jarno vanemad kutsusid Joosti-Lilit oma sünnipäevadele , muudele perekondlikele koosviibimistele . </s> <s> Jarno-poisile vaevalt see meeldis , et kooliõpetaja nii tihti tema kodus viibib , sest ega see koolis hinnaalandust ei tähendanud , kahjuks . </s> <s> Koolis oli Jarno Joosti jaoks samasugune tattnina kui teisedki poisid . </s> <s> Jarnot ta isegi põlgas võib-olla rohkem , sest poiss proovis püüdlik olla ja seega käitus tihti võltsilt , kartis , värises , küllap koormasid teda ka vanemate liigsed manitsused . </s> <s> Vanemad olid ju omakorda väga uhked , et nemad , lihtsad taluinimesed , koolijuhatajaga sõprust peavad . </s> <s> Joost kutsus Jarno isa ka koolipidudele esinema , Jarno isa saatis klaveril laste rahvatantse ; vana-aastaõhtute nääripuul oli Jarno isa aga traditsiooniline näärivana … </s> </p>
<p> <s> Kuid aeg läks edasi , Jarno proovis edasi õppida , aga õppimisest midagi välja ei tulnud , Jarno pea ei võtnud , ta jäi poolintelligendina külla hingitsema . </s> <s> Mida pidigi Joost niisugusest õpilasest arvama ! </s> <s> Varsti läks Jarno vanematega tülli ning lahkus kodunt , asus koolimajja elama , kus peale tema elutses veel igasugust kahtlast elementi . </s> <s> Koolimaja oli muudetud läbikäiguhooviks , seal peatusid karjakud , karjanaised , metsa- ja muud hooajatöölised , seal joodi viina , odekolonni , rikuti abielu- ning muid eetilisi norme . </s> <s> Miilitsat läks ses majas peaaegu iga päev tarvis , sest seal kakeldi , tapeti või kukuti ennast surnuks . </s> <s> Ning Jarno elas selles majas , selles kõige eemaletõukavamas paigas ! </s> <s> Ja kui külla tuli , proovis Joostiga poliitikast vestelda . </s> <s> Mida oligi Jarnol poliitika kohta öelda ? </s> <s> Ei midagi erakordset , Jarno kandis hinges isiklikke kibestumisi , see oligi kogu ta poliitika . </s> <s> Joost austas palju rohkem neid oma õpilasi , kes kolhoosis traktoristideks , mehaanikuteks või lüpsjateks olid , sest nemad tegid konkreetset vajalikku tööd , ei viilinud , Jarno intelligenditsemine polnud kellelegi vajalik , Jarno polnud enam rahvavalgustaja , ta kõmpis rahva sabas , oli kaotanud temaga sideme … Sest kui koolimaja ülejäänud ruumides kees elu , olgugi et ropp ja patune , siis Jarno varjas end ülakorrusel , hoidis võib-olla kõrvu kinni , aga alla rahva hulka ei laskunud , et rääkida kas või karskete eluviiside tervislikkusest , kas või soovitada raamatuid , milles elu mõttest kirjutatakse , või siis äärmisel juhul ise osaleda joomingutes , möllus . </s> <s> Millegi niisugusega Jarno hakkama ei saanud . </s> <s> Ta eelistas kannatada , vaikida märterlikult . </s> <s> Ja sellepärast oli kogu koolimaja koos oma praeguse elanikkonnaga Joosti jaoks vastik . </s> <s> Koolimaja kohal kumas pimeduses küll valgust , kuid see valgus oli füüsikaline nähtus , see oli elekter , see ei soojendanud ega kujundanud südameid , vaimu , see valgus oli oma väärtuselt materiaalne . </s> </p>
<p> <s> Jarno püsis isegi nii korralik , et kui ta Joostilt mõne raamatu lugeda võttis , siis tõi selle raamatu tagasi koos kümnerublalisega , mille Joost sinna sisse lehekülgede vahele oli peitnud . </s> <s> Ometi polnud Jarno jõukas , pigem vaene . </s> </p>
<p> <s> Nüüdseks olevat Jarno küll linna sõitnud ; ikkagi leidis seal vist elamispinna . </s> </p>
<p> <s> Muidugi , Joost oleks Jarno vastu rohkem hellust pidanud tundma , see noormees oli ju üks vähestest , kes teda vaatamas käis . </s> <s> Kuid ega ei saanud ennast sundida . </s> <s> Ning musikaalne polnud Jarno ka . </s> </p>
<p> <s> Siis astus Joost järgmisesse aidaossa sisse , sulges ukse enese järel , pani selle riivi . </s> </p>
<p> <s> Kui nüüd tuleks Eia , katsuks ust , ta ei saaks aru , et vanamees siin sees on . </s> </p>
<p> <s> See aidaruum oli tühjem . </s> <s> Seinte ääres seisid vaid paar viljasalve , mis lõhnasid meeldivalt , justkui tahtes meelde tuletada möödanikku . </s> <s> Leivavilja panipaik ! </s> </p>
<p> <s> Põrand oli puhtaks pühitud , väikesest trellitatud aknaruudust paistis sisse veidikene päikest . </s> <s> Seinal rippusid fotosuurendused isast ja emast , kunagi oli need teinud küla fotograaf . </s> <s> Fotod olid ilusasti raamitud , klaasi all . </s> </p>
<p> <s> See ait oli siin nagu pühakoda . </s> <s> Siin võis palvetadagi . </s> </p>
<p> <s> Aga praegu polnud isu . </s> </p>
<p> <s> Joost istus liharaiumisepakule , toetus seljaga viljaastja vastu , tema silme ette jäid isa ja ema portreed . </s> </p>
<p> <s> Joost tundis , ta on viimast korda selles kojas , ta huuled sosistasid midagi , kas ta jättis hüvasti … ? </s> </p>
<p> <s> Kes on see “ Meie Isa ” seal taevas ? </s> <s> Eks see ole tema enda isa … Tema enda isa , kellel nimeks Jaan. </s> <s> Ei keegi teine , ei keegi muu . </s> <s> Tema enda isa valvab ja jälgib ning aitab , kui saab . </s> <s> Isa ja vanaisa ja vanavanaisa – kõik kokku ongi see “ Meie Isa , kes sa oled taevas … ” . </s> <s> Nii arvas Joost . </s> <s> Kuid vahel arvas ta ka teisiti . </s> </p>
<p> <s> Ta oli juba kokku leppinud , teda tuleb matma praost Sutt . </s> <s> Ta lootis nii väga , et Sutt enne teda ei sure . </s> <s> Sest Suttki on juba väga vana . </s> <s> Suti peab autoga kohale tooma ja pärast autoga tagasi koju viima . </s> <s> Sutil on vähe aega . </s> <s> Ta elab kaugel . </s> <s> Ta peab jutlusi kahes kirikus ja kahes kabelis . </s> <s> Tal pole abilisi . </s> <s> Köstrit pole üheski paigas . </s> <s> Kui Joost oli veidi noorem , siis ta pidas mõni aeg köstriametit kohalikus kirikus . </s> <s> Kooliõpetajana oli ta juba pensionär ja kirik tõmbas enda poole seletamatu jõuga . </s> <s> Võib-olla oli pattusid liiga palju kogunenud . </s> <s> Või veetles muusika . </s> <s> Sest veel kooliõpetaja olles mängis ta jumalateenistusel orelit . </s> <s> Aga Joost oli ka tubli kõnemees ning tundis hästi nii jumalasõna kui ka kogudust . </s> <s> Kõik olid omad inimesed , Joost teadis , mida rääkida , et sõnad tühja ei jookseks . </s> <s> Nii usaldaski Sutt talle varsti matmisi ning ristimisi . </s> <s> Nüüd , kus seegi teenistus seljataga , võis Joost kokku lugeda – ta oli matnud üle saja surnu , ristinud üle viieteistkümne lapse . </s> <s> Ta oli mitmed leeridki vastu võtnud . </s> <s> Ja ta oli palvetanud tühjas kirikus nii palju , kui süda soovis . </s> <s> Eriti pärast Lili matuseid . </s> <s> Siis ei leidnud ta kusagilt mujalt tuge , kui … Kuid eks tugi hakkas kaduma enne juba . </s> <s> Rajargi ei saanud siin aidata . </s> <s> Kuigi tema oli kõikvõimas . </s> <s> Lili suri , Joost mattis naise – hinges tekkis vaakum , tühjus . </s> <s> Seda polnud millegagi täita . </s> <s> Elu näis elatud olevat , ja kuidagi mõttetuna elatud olevat . </s> <s> Seda enam – ka aeg , millesse ta välja oli jõudnud , koos oma rahvaga küll , näis ebaselge , ebakindel olevat . </s> <s> Aga elada edasi tuli . </s> <s> Üha enam hakkas ta tegelema koolitööga , oma õpilaste õpetamisega , hakkas hoolitsema kooliaia ja samuti koduaia eest . </s> <s> Tema kartul hakkas hästi kasvama , ta muldas ja äestas maad rohkesti , väetas tublisti , askeldamine põllul pakkus rõõmu . </s> <s> Endal oli töö korras , nüüd nägi ta vigu teistes majapidamistes . </s> <s> Ta tegi märkusi Jarno isale , Jarno isa kartul oli umbrohtu täis , et miks peremees ei hoolitse oma maa eest ! </s> <s> Ta võttis vana viiuli jälle kätte , mängis koolis lastele – niisama , lihtsalt selleks , et lapsed targemaks , tundelisemaks muutuksid . </s> <s> Ta proovis , kas suudab seda , mis hingel , muusikasse valada . </s> <s> Kuid ega ei suutnud . </s> <s> Ta polnud vilunud tugev muusik ja hingki oli – nagu juba öeldud – tühi , kahtlaselt kõle . </s> <s> Hinges nagu puudus vastupanuvõime , tõsisem konflikt , eesmärk . </s> <s> Kõik läks nagu läks , labaselt … Ei osanud ta siin midagi muuta . </s> <s> Ega muutusi oodatagi . </s> <s> Küll reastas ta lapsed klaveri ümber , mängis neile , laulis ette ja sundis lapsi kõval häälel järele laulma , vahel ta oli maruvihane , teadmata isegi , miks – ning lapsed sellepärast ülipüüdlikud . </s> <s> Kui mõni poiss tunnist salaja ära hiilis , et kemmergus suitsetada , siis ruttas ta korrarikkujale järele , tutistas ja peksis poissi . </s> <s> Viha tekkis ruttu ja läks kohe jälle mööda . </s> <s> Talle endale oli seda laulmist muidugi rohkem vaja kui õpilastele . </s> <s> Aga võib-olla tahtis ta , et õpilastelgi oleks , mida mäletada . </s> <s> Ta käis ju nendega laulupidudel . </s> <s> Võttis pisikesed lapsed kaasa , vähemalt kolmkümmend oli neid , sõitis nendega veoauto lahtises kastis rajoonikeskusesse , kus peeti rajooni laulupidu , elas nendega suures koolimajas , keskkooli aulas , kus magas põrandale laotatud madratsitel palju koore koos . </s> <s> Laulupeo hommikul ajas ta oma lapsed varakult üles , et laulud veel kord läbi võtta , ei kartnud , et võõrad tema entusiasmile viltu vaadata võiks . </s> <s> Selge see – lapsed oleks muidu poole lõunani põõnanud . </s> <s> Suur unistus oli tal – juhatada laulupeol ühendkoore . </s> <s> Kuid nii kaugele ei kandnud teda tiivad . </s> <s> Väheseks jäi kogemusi ja võib-olla ka auahnust . </s> <s> Kõrgel lendasid suured kotkad , all hallid varesed . </s> <s> Kui ta hommikul vara lastega proove alustas , ütles üks võõras noor lauluõpetaja uniselt teki serva alt Joosti kohta : “ Küll see on alles julge mees ! ” Ütles , ja jäi lauluharjutusi kuulama , kuulas üsna tähelepanelikult , kuigi haigutas sekka magusalt . </s> <s> Sellest noorest tundmatust haigutajast sai hiljem tuntud koorijuht , konservatooriumi õppejõud – Joosti osaks jäi endiselt olla vaid maa sool ; see sool , mis supile maitset annab , kuid selle peamine komponent siiski ei ole . </s> <s> Joost loomulikult mõistis seda , kuid ei heitunud . </s> </p>
<p> <s> Joosti lapsed sulasid hiljem suurde ühendkoori nii ära , et polnud näha nende nägusidki , rääkimata häälepiuksatustest . </s> <s> Joost istus pealtvaatajate hulgas ja otsis hoolealuste nägusid . </s> </p>
<p> <s> Kuigi Joost kord tänu Juliettele pääses , tülitati teda veel edaspidigi . </s> <s> See juhtus nii . </s> <s> Ta kolistas vastu ööd vankriga koolimajast kodu poole , vankrivahe oli sõnnikune , ta oli väetist kooli katselappidele vedanud . </s> <s> Joost istus heinasületäiel , vanker aga logises ja rappus . </s> <s> Ikka sattus ratta alla mõni kivi või männijuurikas – viimaseid , risti-rästi hargnevaid , oli eriti palju . </s> <s> Koolimaja juures oli tall , kus ta pidas hobust , kui ööseks koju ei läinud – sealt vedaski Joost väetise välja . </s> <s> Poolel teel , koolimaja ja kodu vahel , kus oli tükk metsatulekahjust kõrbenut männikut , peeti ta jõhkralt kinni . </s> <s> Ja peksti läbi . </s> <s> See oli ju sama tee , millel Joost oli iseliikuvaid suurtükke kord kohanud – mõni nädal enne Rajari võimuletulekut ; siis ta oli hobusega nende eest kaugele metsa põgenenud , hobune kartis koledasti masinaid . </s> </p>
<p> <s> Üks mees haaras kinni Eppa suitsetest , peatas rakendi , kaks tirisid kooliõpetaja sõnnikuvankrilt maha ja heitsid krõbisevale põdrasamblale pikali . “ Noh , mis sinuga teha ! ” kähistas neist esimene , kõhn mees , peksma hakates . </s> <s> Ta peksis Joosti ainult jalgadega , sest oli väsinud ; Joost tundis – juba vankrist mahatirimisel – , kui lõdvad ja nõrgad olid mehe käed , ta oli vist mitu ööd-päeva joonud , sest hingeõhus oli puskarilõhna . </s> <s> Teine , paks , kes ei olnud nii väsinud kui paarimees , töötles Joosti samuti jalgadega , kuid tegi seda kommentaarideta ja oli Joosti üllatuseks veel kainegi . </s> <s> Kolmas aga – kes hobuse peatas – ei löönud , seisis niisama Joosti kohal , püüdis temaga rääkida , midagi ülekuulamisetaolist läbi viia . </s> <s> Kõhn peksja muudkui kordas : “ Noh , mis sinuga teha ! </s> <s> Noh , mis sinuga teha ! ” Nii lähedane tuttav ta Joostile küll polnud , et sinatada , aga eks äärmusse kalduvates situatsioonides juhtus muudki tavatut . </s> <s> Paks , vaikne ja kaine peksja oli Joosti õpilane , kes lõpetas tema juures kakskümmend aastat tagasi kooli . </s> <s> See ei tähendanud aga midagi . </s> <s> Joost andestas meestele kohe nende läbimõtlematu tegevuse , oli juba enne , kui mehed üldse peale said hakata , andestanud . </s> <s> Sest nemad ei teadnud , mida nad teevad . </s> <s> Selline oli tol ajal Joosti maailmavaade . </s> <s> Pealegi Joost mõistis : nad ei tapa teda , valavad vaid viha välja . </s> <s> Nende endi jõuetus oli nad vihale ajanud . </s> <s> Kolmas püüdis keskustelu jätkata , kuid Joost ei kuulanud , tegi hoopis ise suu lahti , hakkas tingimusi esitama . </s> <s> Muidugi oleks võinud ka vastu hakata , Joost oli tugev , maatööd teinud , ta oleks võib-olla kallaletungijaist jagugi saanud , kuid siis oleks talle kakluse käigus ilmselt rohkem viga tehtud – mõni luu murtud , mõni liiges välja väänatud ; vastuhakk oleks tasujad hirmsamasse raevu ajanud . </s> <s> See , et Joost end juba enne heitluse lõppu võitjana tundis ja omapoolseid tingimusi esitas , üllatas muidugi mehi . </s> <s> Aga tingimused olid järgmised : olgu temaga , Joostiga , kuidas on , aga ärgu nad puutugu teisi . “ Keda ? ! ” küsis ülekuulaja . </s> <s> Ja Joost nimetas kümmekonna talu nime . </s> <s> Nende hulgas ka Jarno vanemate oma . </s> <s> Joosti ülbe hoiak sundis mehed lausa turtsuma . </s> <s> Aga nagu pärastpoole selgus , ei puudutatud Joosti nimetatutest tõesti ühtegi . </s> <s> Muidugi oli see Rajari teene ; Joost seisis võib-olla nendesamade meeste koostatud nimekirjas , kuid Rajar jõudis vana koolijuhataja ilmselt personaalselt oma kaitse alla võtta , millest kohapeale ka vist kohe teade jõudis . </s> <s> Nii ei saanudki vihavaenlased Joostile muudmoodi kätte maksta kui teda veidi metsas pekstes . </s> <s> Jah , aga kümme pooljuhuslikult dikteeritud isikut jäid alles ja ei tea ise siiamaani , mis ime neid päästis . </s> <s> Sest Joost ei lobisenud juhtumist külas , ning mitte sellepärast , et peksjad keelustasid sellest kõnelemise . </s> <s> Midagi pidi ju ometi ka enda teada jääma . </s> </p>
<p> <s> Rajarile rääkis ta ükskord siiski selle loo ära . </s> <s> Aga Rajar polnud siis enam see Rajar . </s> </p>
<p> <s> Ning nüüd meenus Joostile jutt , mida talle praost Sutt alles üsna hiljuti oli rääkinud . </s> <s> Küll mitte Joostile üksnes , kuid Joost arvas sõnu esmajoones enda kohta käivaiks . </s> <s> Iga kuu viimase pühapäeva pärastlõunal pidas Sutt nende kandi kirikus jumalateenistust . </s> <s> Kirik oli tookord kevadtalvel külm , Suti suust – kui ta kantslist kõneles – õhkus pahvakutena hingeauru . </s> <s> Suti kõnelused rahvale polnud jutlused selle traditsioonilises laadis , Sutt rohkem vestles oma kuulajatega , peatus ka pühapäevasündmustel , mida juba raadiost või ajalehest teati , ta võis rääkida ka äsjaloetud värskest raamatust , lugeda sellest mõnda kaalukamat tsitaati , peast loomulikult . </s> <s> Tookord Sutt jutustas , kui raske on armastada inimest . </s> <s> Eriti raske on armastada vaenlast . </s> <s> Sutt ütles , et ta lausa sunnib ennast armastama toda inimest , kes ta kunagi ära andis , kes ta peale valekaebuse sepitses , kelle pärast ta pidi viibima kaksteist aastat kodumaast kaugel . </s> <s> Kusjuures süüdistuseks just oligi , et Sutt armastab ühtesid inimesi rohkem kui teisi , et tegi justkui ühtede ja teiste puhul selge vahe . </s> <s> Nii oli siis . </s> <s> Muidugi oli see Suti viga , mis märkamata ei saanudki jääda . </s> <s> See , et ta praegu ka vaenlast armastab , jätkuvalt armastab , on katsumus , eksam . </s> <s> Kui ta sellega hakkama saab , alles siis on ta midagi väärt . </s> <s> Hoopis kergem olevat muidugi armastada häid inimesi , noid koguduse liikmeid , kes koguduse säilitamise poolt allkirju andsid , kui koguduse allesjäämise küsimus päevakorrale kerkis . </s> <s> Sada allkirja oli vaja koguda . </s> <s> Need sai ta kokku ning kirik jäi püsima . </s> <s> Nüüdseks on allakirjutanuist vaid veerandik veel elus , aga nende armastamiseks pole Sutil tarvis teha mingeid pingutusi , mingeid sisemisi barjääre pole tarvis ületada . </s> </p>
<p> <s> Kodualevis on Sutt kuulus sellepoolest , et meeleldi nõustub soovijaile kartulimaad kündma . </s> <s> Kellelegi ei ütle ära . </s> <s> Kui toob enesele hobuse-adra , muldab ka naabrite põllutükid ära , sealhulgas ka vihavaenlase oma – kes muide oli koguduse likvideerimise algataja – , sest kõik need naabrid on tal vanas eas üksikuks jäänud õnnetud inimesed . </s> </p>
<p> <s> Kuid vihavaenlane number üks on siiski iga inimese jaoks tema ise – lõpetas Sutt seekord oma jutluse . </s> </p>
<p> <s> Suti olemasolu sisendas kindlusetunnet . </s> <s> Joost polnud ilmas üksi . </s> <s> Sutt oli justkui jumal . </s> <s> Joost juba ammugi tajus – inimeses ongi jumal , mõni inimene on nagu jumal ise , temale on kõik lubatud , temale kõik alluvad , teda kõik paluvad , ja ta loob – olgu siis head , kurja . </s> </p>
<p> <s> Kuid Sutt oli praegu kaugel , Joost aga siin . </s> </p>
<p> <s> Sutt on veel tulevik . </s> </p>
<p> <s> Joost viibis aga veel minevikus … </s> </p>
<p> <s> Isamaja poolt kostis ärevaid kõnekatkendeid . </s> <s> Joost tõusis , piilus ukseprao vahelt . </s> <s> Sale oli koju jõudnud . </s> <s> Eia ja Sale sädistasid . </s> <s> Nad olid Joosti puudumist märganud . </s> <s> Hakkasid tulema Joosti maja poole . </s> <s> Kui Sale juba mängus , siis nad leiavad tema , vana mehe , peagi , teadis Joost varasematest kogemustest . </s> <s> Vaja põgeneda ! </s> <s> Niikaua kui naised ümber maja käivad , aknaid-uksi kontrollivad , võib edumaa saavutada . </s> <s> Pealegi on õunapuud , kreegid , kõrgeks kasvanud sõstra- ja tikripõõsad aita varjamas . </s> <s> Joost väljus vargsi hoonest , lukustas kiirustades viimase ukse , peitis jälle võtmed , ja kummargil ning küürus , lippas nooruslikul sammul eemale , õueaia teise otsa . </s> <s> Seal olid enne maasikapeenrad , olid vanad lavakohad , mille laudkastid kohati veel püsti , kuigi rohu sisse peitununa . </s> <s> Joost komistas , kukkus . </s> <s> Polnud tegelikult suuremat mõtet sel põgenemisel . </s> <s> Kuid Joost tahtis iseseisvust siiski alles hoida . </s> <s> Ja ka sportlik hasart mängis siin oma rolli . </s> <s> See oli mäng . </s> <s> Ta ei võtnudki kõike päris tõsiselt . </s> <s> Tõsiselt suhtusid sellesse vaid Eia ja Sale . </s> <s> Joost lamas vanade lavakastide vahel rohus . </s> <s> Lavaaknad olid ilusti rehealuse nurgas varjul . </s> <s> Kunagi oli ta kapsakasvataja , õpetas selle kunsti selgeks ka oma esimesele naisele Aleksandrale , kel oli niikuinii elu igav . </s> <s> Nad kasvatasid kevaditi kapsataimi , müüsid neid ümbruskonna elanikkonnale , äri õitses kenasti . </s> <s> Praegu sõidavad perenaised sel eesmärgil linna vahet , korvid käevangus , et turult taimi osta , ennemalt seda muret polnud , tänu Joostile . </s> <s> Muidugi on see pisiasi . </s> <s> Nende metsatagune küla oli taimekasvatajate poolest kuulus . </s> <s> Sest küla teises otsas , mäekülje all , kus asunduse viimane maja , kasvatas omanik tomatitaimi , müüs neid kaugele , lähedale . </s> <s> Oli tahtmist jännata . </s> <s> Selle mehe nimi kõlas Laet , ta oli kohaliku kooli endine juhataja . </s> <s> Kui vanaduspuhkusele siirdus , siis saigi Joost ministeeriumikoolis tema koha endale . </s> <s> Laet oli seni elanud kooli korteris , aga pensionile minnes ostis siia selle väikese talukoha . </s> <s> Laet oli veneusuline Saaremaalt , tema neli tütart ja üks poeg kandsid kõik venepäraseid eesnimesid . </s> <s> Aga ka see on pisiasi , Laet ammu surnud , kuigi Joost mäletab teda veel hästi . </s> <s> Nad ei olnud konkurendid – õnneks . </s> <s> Ei kooli alal , ei taimede kasvatamisel . </s> <s> Joost tomatitega ei tegelnud . </s> <s> Nad ei käinudki peaaegu teineteisega läbi . </s> </p>
<p> <s> Aga muide , kui Laet koolijuhataja kohalt ära läks , ega siis juhataja korter kohe ei vabanenud . </s> <s> Sest eks olnud koolis teisigi õpetajaid . </s> <s> Veel mitu aastat elasid seal õde-venda Tammed , õpetajatepaar ; aga Joost elas isa juures , samal ajal endale vähehaaval maja ehitades . </s> </p>
<p> <s> Muidugi oli koolimajas ka muid ruumisid , kus elada võis . </s> <s> Kuid koolijuhataja ametikorter paistis kõige soojem ja mugavam , selles tahtsid kõik elada . </s> </p>
<p> <s> Nii meenus Joostile . </s> </p>
<p> <s> Ja veel : need Tammed , vanapoiss ja vanatüdruk , olid head õpetajad , abiellusid mõlemad ühel ajal , ühel päevalgi , ja lahkusid , vabastades sel moel elamispinna , millele Joost ka asus . </s> <s> Vend nais möldritütre , õde läks mehele möldripojale , aga mõlema kaasad olid pärit eri veskitest . </s> <s> Joostil oli kahju , et nad lahkusid . </s> <s> Ta ikka mõtles – just sellepärast Tammed abiellusid , et Joostile korter vabastada , muud ajendit polnud . </s> <s> Ja ega nad kaasasidki vist armastanud , sest nad olid põhimõttelised üksiklased , soovisid nendeks ka jääda , kellegagi nad ei lävinud kooli ajal – ju siis selline elamisevorm neile sobis . </s> <s> Abieluline elu aga kujunes neil võrdlemisi õnnetuks , ebaõnnestus . </s> <s> Kuigi saadi ka lapsi veel . </s> <s> Selles uues elus nad enam ei töötanud õpetajatena , ühest sai mölder , teisest möldriproua . </s> <s> Mölder jäi oma veskis varsti vaeseks , sest veskilised lakkasid vilja jahvatada toomast , kui selgus , et peale ettenähtud kümnise veskis veel jahu juurdegi varastatakse ; möldriproual põles aga veskihoone varsti maani maha ja rahalised olud ei lubanud seda taastada . </s> </p>
<p> <s> Joost ajas enda püsti ja jooksis edasi , metsa poole . </s> </p>
<p> <s> Siiski , ta pidi veel peatuma . </s> <s> Tal tuli põgeneda üle tee , mis siit tema aia tagant mööda läks . </s> <s> Aed oli lagunenud , Joostil polnud raske sellest läbi tungida , aga teel sammus inimene . </s> <s> Joost tõmbus põõsaste varju . </s> <s> Inimesi , olgu nad kes tahes , Joost vältis , nendega vestelda ei tahtnud . </s> <s> Ta oli siin ilmas juba tarbeks juttu puhunud , küsimusi esitanud , vastuseid vastanud . </s> </p>
<p> <s> Inimest Joost tundis . </s> <s> See oli Eia õepoeg , see vigase käega mees , kes aidast suvemaja soovis ehitada , et selles pensionipõlves elada . </s> <s> Mehe nimi oli Kaubo . </s> <s> Praegu ta tuli maanteelt , bussipeatusest ilmselt , pealelõunaselt linnabussilt , ning kandis õlal pikka valendavat saelauda – ei tea kas oli selle teelt leidnud , mõni auto oli koormast maha pillanud . </s> <s> Saelaud kõikus Kaubo õlal , ta muheles , ju tal oli hea meel . </s> <s> Nii et üks abiline on Eial jälle juures . </s> <s> Aga millised abilised on Joostil ? </s> <s> Jalad ? ! </s> </p>
<p> <s> Eia ja Sale on vihased , pidevalt vihased , sellepärast et pojad Joosti enda juurde linna ei võta . </s> <s> Nad ei tule selle pealegi , et Joost ei taha ise minna . </s> <s> Aga miks ei käi siis pojad Joosti vaatamas , või käivad nii harva , küsivad Eia-Sale . </s> <s> Jälle häda vastusega . </s> <s> Kaubo saab linnas kindlasti tema poegadega kokku , ei tea millest nad võiksid rääkida , kui vahel viinapudeli juures istuvad . </s> <s> Aga seda nad , ühekandimehed , kindlasti teevad , kuidas muidu , ilma viinata . </s> </p>
<p> <s> Ega vanem poeg teda tõesti vaatamas ei käi . </s> <s> Üldse ei käi . </s> <s> Viimati oli siin palju-palju aastaid tagasi . </s> <s> Üks põhjus võib olla – vendade omavaheline riid . </s> <s> Vanem vend ei taha tulla , kardab , et noorem on ees . </s> <s> Kuid see ei puutu enam Joostisse . </s> <s> Ta on küllastunud igasugustest vaenuavaldustest , sõpruse ja armastuse puudumisest . </s> <s> Maailm on väiklust täis . </s> <s> Kõikjal vabaduse piirangud . </s> <s> Ei saa olla omaette . </s> <s> Ei saa olla , nagu tahaks . </s> <s> Alati oled sa oma eluga , elustiiliga kellelgi jalus . </s> <s> Igalt poolt vaatab su poole eitajaid , kadestajaid , laitjaid . </s> <s> Kogu aeg pead plehus olema . </s> <s> Muidu hävitab hinnangute risttuli su . </s> </p>
<p> <s> Joost lasi Kaubol mööda marssida . </s> <s> Mees läks oma ainukese lauaga . </s> <s> Polnud ta mingi Kalevipoeg , kellel lausa koorem laudu seljas . </s> <s> Kuid ega Joost ei suhtunud Kaubosse halvasti . </s> <s> Kaubo oli tähelepanuväärne isik . </s> <s> Isiksus . </s> <s> Nii ei pruukinud küll kõik arvata . </s> <s> Ei arvanudki . </s> <s> Sest suurem hulk inimesi näeb ainult vigu . </s> <s> Neidki oli Kaubol palju , jah . </s> <s> Aga Joost hindas Kaubo juures kahte omadust : uudishimu ja mälu . </s> <s> Kaubol oli fenomenaalne mälu , temaga võis rääkida ükskõik millest , ta teadis kõike . </s> <s> Eriti oli ta kodus merelaevanduse ajaloo üksikasjades . </s> <s> Muidugi , ta sõitis isegi merd , käis Inglismaa rannikul šoti heeringaid püüdmas – kolmekümnendatel aastatel . </s> <s> Imelik oli selle mehe , selle Kaubo kohta , keda ta täna siin teelt leitud tolline saelaud rõõmsaks tegi , mõtelda , et too on palju-palju kordi Islandi saarel viibinud , selle vetest püüdis Eesti kalalaevastik ju hulk aastaid heeringat ning sadamates käidi ikka sees . </s> <s> Ka sellepärast tundis Kaubo laevu ja meremehi . </s> <s> Loomulik – ta teadis oma aluseid , oma meeskondi , aga tal oli andmeid tuhandete Eesti aluste – nii purjelaevade kui aurikute kohta , mis viimasel kahel sajandil meie vetes liikusid . </s> <s> Küsi talt , mida tahad – kohe ta vastab , kus laev ehitatud , vette lastud , kes ehitusmeister oli , kes omanik , kes kapten , milline brutotonnide arv , kus kodusadam . </s> <s> Ta tundis sadade kaptenite elulugusid : kus nad merekoolis käinud , millistel alustel sõitnud , kus praegu viibivad – kui veel ikka elus on . </s> <s> Aga paljud olid ju veel elus . </s> <s> Terve ajalugu ! </s> <s> Kõik näis unustatud , kõik oli unustatud – aga Kaubo peas nad veel elasid . </s> <s> Kaubo ei unustanud midagi . </s> <s> Tema suguvõsas oli edukaid inimesi olnud , Kaubo tundis nende üle uhkust . </s> <s> Isegi maja , mille Laet – endine koolijuhataja – siit külast ostis , kuulus kunagi Kaubo sugulastele . </s> <s> Kaubo ühel vanaonul oli kuus poega , kõigist said kaugesõidukaptenid , aga kes neid praegu enam mäletas , pealegi elasid nad siitkandist kaugel , hoopis teises rannas , nendest polnud raamatuid kirjutatud , kuid Kaubo pidas meeles , tal olid pildidki neist . </s> <s> Ja ta rääkis neist avalikult igal pool . </s> <s> Mõnelegi paistis see uhkustamisena , kelkimisena . </s> </p>
<p> <s> Kauboga suheldes pidid tingimata hakkama minevikku hindama ja olevikusse skeptiliselt suhtuma – vaat missugune mõju oli Kaubol … Varsti ta jõuab “ lauakoormaga ” Eia väravasse , siis läheb Joost jälle edasi . </s> </p>
<p> <s> Aga Eiat Kaubo eest ei leia , mida ta siis teeb ? </s> <s> Paneb laua õuele maha , vaatab ringi , võib-olla sööb marju põõsastest ? </s> </p>
<p> <s> Tähendab , Eia onupojad olid kaptenid . </s> <s> Kapteni , kuigi mitte sugulase juures pidi Eia teenijaks olema . </s> </p>
<p> <s> Olmvirk , kes algul näis väga vana ja väetina , elustus vähehaaval . </s> <s> Mida pikemalt Olmvirgi pilk Eial peatus , seda erksamaks muutus ta eluvaim , varsti jättis ta kiiktoolis lebamise , tõusis püsti , oli jälle käbe ja kärme , nagu sobitaks end meresõidule , justkui ootas teda lahelõukas taas täispurjes laev . </s> <s> Nüüd püüdis vana kapten üha tihemini Eia ligidal olla . </s> <s> Eesmärgigi tabas Eia varsti ära . </s> <s> Vanake otsis lähedust . </s> <s> Ta oli maiasmokk . </s> <s> Temale oli see suur sündmus , kui sai käega Eia tagumikku patsutada , pihta pigistada või kukalt katsuda . </s> <s> Ega Eia olnud ka nii loll , et oleks vanamehe kohe jõhkralt eemale lükanud , ta tegi tõrjet palju pehmemalt , röövimata taadilt lootusi . </s> <s> Ning kapteni maneerid polnudki vahest kõige inetumad , oli ta ju maailma sadamaid ning naisi küllalt näinud , teadis , mida tohib , kus piir on . </s> <s> Peale mõnda edukat paitust oli vanamehel hoopis parem tuju , ta kõndis rannale , kus parajasti ehitati sügava mere poole pikka silda – selleks et väikesed laevad saaksid kord lõpuks randuda , kuna suuremad pidid selles madalas lahesopis jääma ka tulevikus reidile . </s> <s> Kaptenit huvitas sadamasilla ehitus väga , ta oskas nõugi anda – ainult tema pudikeelest ei saanud keegi aru , tal polnud enam hambaid . </s> <s> Samuti huvitas sadamasilla ehitus Eiat . </s> <s> Sest seal töötas suurem hulk elujõus mehi . </s> <s> Ning nende hulgas leidus ka niisugune , kes polnud Eia võlude ja tahtmiste vastu ükskõikne . </s> <s> Selle mitteükskõiksusega õnnestus Eial , kes oli elus ikka kiire kiinduma , kohtuda ka väljaspool ehitustandrit , kuigi kapteni valvas silm taolisteks seiklusteks palju võimalusi ja voli ei andnud . </s> </p>
<p> <s> Kapten Olmvirk pidas Eiat armukadedalt enda omandiks , see oli kentsakas , aga midagi polnud parata . </s> <s> Eia ei tahtnud vanamehega suhteid rikkuda , tal polnud kuhugi ära minna . </s> </p>
<p> <s> Eia kuulis aja jooksul inimestelt , et Olmvirgil olla hilises nooruses teisigi pruute olnud . </s> <s> Kui ta enam kaugesõidus ei käinud , suure laeva pealt lahkus ning tal väike kahemastiline kaljas veel ainult alles oli , siis käis ta sellega Tallinna pohlanaisi vedamas , muud kaupa ei võtnudki peale kui pohlad ja mõne naise , tavaliselt vaid ühe ; kusjuures veotasu kasseeris ta naistelt sisse natuuras sõidu ajal omas kajutis , kus pakkus õrnadele olevustele ka peenemaid väljamaiseid napsusid . </s> <s> Nii räägiti , sest pealtnägijaid leidus , kas või need endised Olmvirgi laeva madrused ja jungad , kes praegu juba ise täied mehed . </s> <s> Üks naistest , Risulepiku Leena , aga ei varjanud seda tasumaksmist ka ise . </s> <s> Risulepiku Leena oli hirmus suurt kasvu naisterahvas , kõik kartsid teda , pealegi kandnud ta revolvrit alati kaasas , kuid Olmvirgi ees muutunud ta arglikuks ning alandlikuks , lapanud ise oma seelikud üles … ja – Olmvirk olnud ja jäänudki tema elus ainukeseks meesterahvaks . </s> </p>
<p> <s> Niisugused lõbusõidud perekonnale midagi sisse ei toonud , Olmvirgi naine keelas need viimaks ära . </s> <s> Siis müüski kapten viimase laeva , jäi lõplikult maameheks . </s> <s> Aga kuna ta ei tahtnud päris tegevuseta olla , alustas ta vähehaaval majaehitamist . </s> </p>
<p> <s> Olmvirgi naine , kellel oli igav , kutsus enda juurde kapteni vanatüdrukust õe elama . </s> <s> Mõlemat naist , nii kapteni prouat kui tema õde , hüüti Annideks . </s> <s> Kasulaps , see nõndanimetatud Mätliku Sass , ei valmistanud vananevale abielupaarile ka mingit rõõmu , pigem muret . </s> <s> Kuid temaga oldi siiski juba harjunud . </s> </p>
<p> <s> Eia sai oma uuest tuttavast , ehitusmehest , käima peale . </s> <s> Nende kurameerimisest ei saanud keegi teada , sest ka mees , perekonnanimega Meetola , tema eriti , püsis ettevaatlik : ta oli perekonnainimene , kel kodus naine ning seitse last ootamas – tema enda sõnade järgi . </s> <s> Eia ja mees kohtusid kõrkjaroos , mis siin mererannal kasvas tihedate tihnikutena . </s> <s> Eia loomulikult lootis , et mees ta juurde jääb ja oma pere hülgab . </s> <s> Sest mis õnne võis eesseisvas lahkuminekus olla ; sügis tulemas , pärast talv , Eia jälle üksi , võõras kohas , võõraste inimeste keskel , ta võidakse kohe minema kihutada , kui rasedus avalikustub . </s> <s> Ta nuttis Meetola kaenlas . </s> <s> Kuid Meetolale naise itk ei meeldinud . </s> <s> Aga ta ei vihastanud ka , polnud sellise loomuga . </s> <s> Meetola oli rahulik mees , endine metsavaht , kes rohkem laante vaikusega harjunud . </s> <s> Miks temast ringirändav ehitustööline sai , on arusaamatu . </s> <s> Ehitustöölise saatus polnud kuigi kindlustatud . </s> <s> Seda nüüdki . </s> <s> Ettevõtjal lõppesid vist rahad , aga võib-olla ka huvi , või selgus – sadamaks vale koht valitud , igal juhul töö seisati järsku , töölised vallandati , ka Meetola . </s> <s> Ning Meetola lahkus , jätmata Eiaga hüvastigi . </s> <s> Vahest oleks ta kallimaga ilusti hüvasti jätnud , kui Eia kohal oleks olnud , kuid Eia oli parajasti ära , külastamas õde , kes haigena voodis lamas ja varsti – pärast Eia lühikest külaskäiku – suri , kõigist unustatuna , oma viletsas onnis . </s> </p>
<p> <s> Nii et Eia jäi üksinda oma ihuviljaga maha muretsema : polnud Meetola talle poetanud mingit aadressigi , polnud kõnelnud , kus ta kodu- ja peatuspaik . </s> </p>
<p> <s> Ja ega olegi Eia rohkem seda meest näinud ega temast ka midagi kuulnud . </s> </p>
<p> <s> Poolikut sadamasilda kõigutas ja lõhkus merevesi ; kalamehedki ei kasutanud seda , neil olid varjulises abajas oma lautrid . </s> </p>
<p> <s> Ainult vana kapten Olmvirk käis sellel sillal ikka kõndimas , iga päev võis teda näha . </s> </p>
<p> <s> Tema sai kõige enne teada , kuidas Eiaga olukord . </s> <s> Tema silm oli kõige terasem ; võib-olla ta aimas ning oletas juba ennegi midagi . </s> <s> Tema ei olnud üllatunud . </s> <s> Vahest vastupidigi . </s> <s> Niisugust varandust nagu laps oskas ta hinnata . </s> <s> Ta ei kihutanud Eiat minema , ütles : </s> </p>
<p> <s> “ Ole rahulik , ole rahulik , ei ma aja sind kuhugi . </s> <s> Kasvata ikka laps ilusti üles ! </s> <s> Saab minu majas ka lapse häält kuulda … ” </s> </p>
<p> <s> Alles siis , peale neid häid sõnu , läks Eia hing rõõmsaks , päris rõõmsakski . </s> </p>
<p> <s> Vana Olmvirgi perekond aga hakkas lagunema . </s> <s> Surm viis järjepanu kaks selle liiget , mõlemad Annid , igaviku riiki . </s> <s> Ainult mõned nädalad oli sügisel nende kustumise vahet . </s> <s> Talvel suri ka Mätliku Sass . </s> <s> Ta lamas mitu kuud enne voodis , köhis ning rögises , arsti ei toodud ; vanamehel oli krooniline astma , ühel ööl jäi tal lihtsalt hing kinni , ja kõik . </s> </p>
<p> <s> Eia organiseerida olid need matmised ja peied . </s> </p>
<p> <s> Aga kevadel , enne kui Eial laps käes , maikuu keskel , uppus kapten . </s> <s> Keegi seda küll pealt ei näinud . </s> <s> Ilmselt oli ta kukkunud sadamasillalt merre , sest sellel ta jalutamas käis , ning selle vaiade vahelt ta laip leitigi . </s> <s> Ta leiti hommikul , öösel meri tormas hirmsasti , laine lõi üle silla . </s> </p>
<p> <s> Mai lõpus sündis Sale . </s> </p>
<p> <s> Vahva kapten Olmvirk jättis ka testamendi . </s> <s> See oli täielik ootamatus Eiale : kogu oma maise varanduse pärandas kapten temale . </s> </p>
<p> <s> Joost pages metsa poole . </s> <s> Veel sadakond meetrit , ja ta on päästetud . </s> <s> Õhtuni vähemalt . </s> <s> Sest kui pimeneb , hakkab ta ise koduteed otsima . </s> <s> Ega ta metsa kavatse surra . </s> </p>
<p> <s> Metsa sein oli tema ees . </s> <s> Aga enne metsa oli ribake ilusat heinamaad , siingi niitmata , juba närtsinud ja äraõitsenud hein peaaegu rinnuni , joosta oli selles raske . </s> </p>
<p> <s> Kuid Joost ei peatunud siiski enne , kui oli juba metsas . </s> <s> Selle sügavusse ta ei sisenenud , istus esimesele tuulest mahamurtud puu tüvele , näoga lagendiku poole . </s> <s> Metsas oli ta varjus , lagendikule aga paistis päike . </s> <s> Lagendik , kogu küla – olid päikesepaistes . </s> </p>
<p> <s> Iga paik tekitas mälestusi . </s> <s> Polnud seegi paik – see heinamaariba siin metsa ja küla piiril , mingi erand . </s> </p>
<p> <s> Siin ta niitis heina alati , peaaegu igal suvel – juba poisikesena ja viimati vaid mõned aastad tagasi . </s> <s> See oli mõnus töö . </s> <s> See talle meeldis . </s> <s> Ja kui hein sai niidetud , siis sõid siin ädala peal lehmad , köietati lambaid . </s> </p>
<p> <s> Kord kümme aastat tagasi niitis ta siin jälle , siis ta elas juba üksi , sest Lili oli surnud , loomi tal polnud , hobustki mitte . </s> <s> Ta niitis siiski ja heina sai Eia omale . </s> <s> Ja kui ta parajasti vikatit luiskas , siis tuli metsast Rajar ning astus tema ette ! </s> <s> Nad polnud teineteist näinud vähemalt kakskümmend aastat . </s> <s> Ja ega Joost kohe Rajarit ära tundnudki , ta ei pööranud sellele metsast väljuvale mehele erilist tähelepanu , sest eks marjulisi-seenelisi olnud ikka liikumas , suur maanteegi polnud ju liiga kaugel . </s> <s> Kuid mees tuli otse tema peale , ja mida ligemale jõudis , seda laiemaks läks naeratus tema näol . </s> <s> Rajar oli muutunud , ta oli juba ka vana mees , pea paljas . </s> <s> Nüüd lõpuks olid nad eakaaslased . </s> <s> Ja Joost astus vastu oma õpilasele , kelle siiski ära tundis . </s> <s> Vikati viskas ta eemale heinakaarele – mõtles , küllap märkab pärast , ei astu jalga , ka pisikesi lapsi polnud ümberringi jooksmas . </s> <s> Nad embasid teineteist , polnud siin midagi häbeneda , nad ei piirdunud ainult käepigistusega . </s> <s> Joost oli igatahes väga rõõmus , et nägi oma lemmikõpilast . </s> <s> Nüüd ta mõtles , jah , niimoodi – et Rajar ongi tema lemmikõpilane . </s> <s> Ta polnud juba ammu häid tuttavaid näinud , polnud suhelnud lähedaste inimestega , kellega kõigest võiks rääkida , ka südameasjadest , ka hirmudest , mis ikka-ikka veel hinges , mis meelest ei lähe . </s> <s> Kes olidki tema lähedased tol ajal – oli Jarno isa , kuid tema oli veel suhteliselt noor mees ; oli Sutt , kuid Sutti nägi ta harva ja praostil oli alati kiire , pealegi polnud ta Sutiga just sõber , ta lihtsalt austas kirikumeest koledasti ; Sutt oli üldse kõrgemat sorti kuju , ka kõlbeliselt käitumiselt . </s> <s> Aga päris omainimene oli tõesti ainult Rajar , ehkki see sai selgeks küll alles nüüd , Rajari ilmumisel . </s> <s> Aga mis siis ! </s> <s> Seni ei teadnud Joost Rajari saatusest viimaseil aastal midagi , ei teadnud , kas õpilane eluski on . </s> <s> Et Rajar langes – seda vaid teadis . </s> <s> Jah , Rajar oli langenud suurmees . </s> <s> Ta langes kõrgelt , sama trajektoori mööda , mida mööda tõusiski . </s> <s> Langes samasse alguspunkti , tegelikult veel madalamale . </s> <s> Ja kadus silmapiirilt , see tähendab – avalikust elust . </s> <s> Enam ei trükitud ajalehtedes tema portreesid , kõnesid . </s> <s> Muutus toimus vaikselt . </s> <s> Mingit lärmi polnud . </s> <s> Aga nüüd oli Rajar siin . </s> </p>
<p> <s> Joost tõstis vikati heinakaarelt üles , mehed läksid toa poole . </s> <s> Tee peal Rajar ütles , et puhkab lähedalolevas rannakuurordis , siit seitsme kilomeetri kaugusel . </s> <s> Ning et ta hakkas seal , mereäärsetes männikutes jalutades mõtlema – kusagil ligidal on ju tema õpetaja kodu , vaja pedagoog leida , võib-olla on veel elus . </s> </p>
<p> <s> Jah , ma olen elus – vastas Joost . </s> </p>
<p> <s> Rajar küsinud postkontorist järele – kas Joosti-nimelist teatakse . </s> <s> Teati . </s> <s> Rajar juhatati metsateele , seda mööda ta tuligi ja leidis Joosti . </s> </p>
<p> <s> Toas nad istusid pilkase pimedani , pärast jäi Rajar Joosti juurde isegi ööseks . </s> <s> Ka öösel nad jutlesid , vastu hommikut vaid magasid veidi . </s> <s> Hommikul läks Joost Rajarit saatma , saatis pool teed ; keset metsa , liivanõmmikus , jätsid nad teineteisega hüvasti … ja Rajar lahkus , et hommikusöögiks puhkekodus kohal olla . </s> </p>
<p> <s> Rajar oli hulga vintsutusi läbi elanud , kuid need polnud teda murdnud . </s> <s> Ei füüsiliselt , ei vaimselt . </s> <s> Ta oli isegi karastunud , ta oli tugevam ja targem kui kunagi varem . </s> <s> Ainult nüüd oli Rajar tavaline inimene , üks tuhandete , kümnete tuhandete seast . </s> <s> Ta polnud isegi personaalpensionär . </s> <s> Endine hiilgus ei maksnud enam midagi . </s> <s> Vastupidi : hea toon , sõnatu kokkulepe nõudsid , et laiemates ringkondades tema minevikust vaikitaks . </s> <s> Aga Joostiga võis muidugi kõigest rääkida . </s> <s> Üldiselt oli Rajar endine , elav ja uudishimulik inimene . </s> <s> Tema oli vestluse juhtija , küsitleja . </s> <s> Praegu huvitas teda sajandi alguse olustik , kodumaine ühiskondlik mõtlemine , vastuolud , õigemini lahknevused Tallinna ning Tartu jõudude vahel , Postimehe ja Teataja konflikt . </s> <s> Rajar arvas , Joost peab sellest teadma , Joost oli ju Postimehe lugeja , kirjasaatjagi , ning hoidis üldse edumeelse erakonna poole . </s> <s> Joost iseloomustas ajajärku nii palju , et oskas ja mäletas . </s> <s> Aga kui kaugel tundus see aeg ! </s> <s> Et ta Postimehe korrespondent oli , selles polnud tema arvates midagi erakordset . </s> <s> Ta teadis mitmeid mehi ümbruskonnast , kes samuti ajalehtedele , ka Postimehele sõnumeid saatsid . </s> <s> Oli ümbruskonnas mehi , kes biograafilistes leksikonideski sees ja mitte ainult selle tõttu , et lehtedele kirjutasid … Ja eks Postimehe ning Teataja toimetajate vahekord olnud niigi selge ja tuttav , mis seda nii väga üle rääkida . </s> <s> Joosti ennast huvitas ja erutas palju rohkem Grenzsteini isik , kelle aktiivsem tegevus langes küll mõned aastad varasemasse aega . </s> <s> Vaat sellest mehest oli Joost palju siin metsaüksinduses mõtelnud . </s> <s> Tema arvates oli selline näiliselt kahepalgeline , aga ühtlasi sirgjooneline ja avameelne tegelane praegu aktuaalne . </s> <s> Rahvas on tema küll enda keskelt välja heitnud kui valeprohveti , sest see , mida ta kuulutas , oli nii vastik , pealegi ärkamiseajal , aga praegu on selgumas , et valeprohvet polnud üldse valeprohvet , vaid läbinägelik kaugelevaatav realistlik poliitik , kes end ilusa usuga üldse ei hellitanud . </s> </p>
<p> <s> “ Võib-olla tahad ütelda , et minagi olen Grenzstein ? ” küsis seepeale Rajar . </s> </p>
<p> <s> “ Noh , ja mis siis , kui oled , ” vastas Joost , “ selles pole ju midagi taunitavat . ” </s> </p>
<p> <s> “ Sinu arvates pole , ” jätkas Rajar , “ aga rahvas ei salli praegugi Grenzsteine . ” </s> </p>
<p> <s> “ Seda muidugi , sest rahvas ei taha uskuda seda , mida tavaliselt räägitakse . </s> <s> Aga sina ei räägi ju enam midagi , oled vait ! </s> <s> Sest sul puudub tribüün ! ” </s> </p>
<p> <s> “ Mitte ainult rahvas ei salli Grenzsteine , Grenzsteine ei salli ka valitsejad . </s> <s> Sest Grenzsteinid avavad liiga nende kaardid , niiviisi kaob salapära , kaob teisipidi lootus , ei jää enam muid võimalusi – tulevikuski . </s> <s> Grenzsteinid on inkvisiitorid ! ” seletas Rajar tuliselt , andes mõista , et ta kõigest aru saab . </s> </p>
<p> <s> “ Ma arvan ikkagi , et üks kaine peaga Grenzstein on palju kasulikum kui ükskõik missugune kurva näoga udutaja , kes pakub rahvale meelepärast , kuid ebareaalset … ” seletas Joost ja otsustas , et paneb teevee tulele . </s> </p>
<p> <s> “ Isegi kui see Grenzstein kividega surnuks loobitakse ! ” ägestus Rajar . </s> </p>
<p> <s> “ Rahvas veel kahetseb , et ta kivisid loopis ! ” vastas Joost . </s> </p>
<p> <s> Niiviisi suunas Joost vestlusjõe hoopis teise sängi ja see mõjus Rajarisse nii ängistavalt , et ta mõtteisse jäi . </s> </p>
<p> <s> Pärast nad jõid vaikides kuuma teevett , ja kui pikk vaikselt olemine juba liiga piinlikuks muutus , puhkesid mõlemad lõbusalt naerma . </s> <s> Sest ega vaidlus nende jaoks nii põhimõtteline ka olnud , et riidu omakeskis oleks pidanud minema . </s> </p>
<p> <s> Praeguseks oli Rajar aga võib-olla juba surnud . </s> <s> Kust võis Joost seda teada . </s> <s> Ajalehtedes poleks ju niikuinii nekroloogi avaldatud . </s> <s> Rajari surma poleks avalikustatud . </s> <s> Kirjavahetust neil polnud . </s> <s> Joostil oli Rajari aadress , aga ta ei kirjutanud . </s> <s> Ja Rajar samuti ei kirjutanud temale . </s> </p>
<p> <s> Siis aga oli Rajar täiesti tavaline reainimene . </s> <s> Justkui poleks ta kusagil õppinud – pärast vallakooli ministeeriumikoolis , siis Õpetajate Seminaris – ja nii edasi . </s> <s> Justkui ilmaasjata käis Joost Rajari isa keelitamas , et pojal edasi õppida laseks . </s> <s> Mis oli sest kõigest nüüd kasu olnud . </s> <s> Või siiski … </s> </p>
<p> <s> Väga paljust rääkisid mehed sel viimasel kohtumisel . </s> <s> Rääkisid perekonnaelustki , naistest . </s> </p>
<p> <s> Rajari naine oli ammu surnud . </s> <s> Vastupidiselt Joostile polnud Rajari elus rohkem naisi olnud . </s> </p>
<p> <s> Rajar elas oma õega – ehk õigemini , õde käis tal abiks koristamas , pesemas ja keetmas . </s> <s> Rajari õde oli vanatüdruk . </s> </p>
<p> <s> “ Kas sul oli siis ka õde ? ” küsis Joost . “ Mina küll ei mäleta . ” </s> </p>
<p> <s> Rajar rääkis , tal on ühetoaline korter Tallinnas , peaaegu linna ääres . </s> <s> Ta nimetas tänava , Joost polnud sellist tänavanime kuulnud . </s> <s> Rajari poeg pidi olema ajaloodoktor , aga mitte üldajaloo , vaid partei ajaloo alal , ning Rajar olevat talle väitekirja aidanud teha . </s> <s> Tütar sai Rajaril sõjas surma . </s> </p>
<p> <s> Siinsamas heinamaatükil algas üks Joosti suurtest armastustest . </s> <s> Kõige suurem . </s> <s> Esimene naine oli tol ajal just surnud , Lilit veel polnud meeltes , ja mis Lilist , Lili mees Gustavgi oli alles elavate kirjas . </s> </p>
<p> <s> Ei , ei ! </s> <s> Vaat kui kenana , süütuna tahtis Joost näida . </s> <s> Esimene naine veel elas , aga oli haige , lausa voodihaige , ning Joost viibis harva kodus , elas rohkem koolimajas , käis lauluharjutusi juhatamas – tema hoole all oli kaks koori erinevates paikades : naiskoor ühes vallas , segakoor teises . </s> <s> Peale selle töötas ta veel koolikooriga , õpetas lastele näitemänge , kusjuures näidendid kirjutas ta ise – eks need ole praegugi alles , seal aidas – selles uues aidas , mis ta ise ehitas koos uue majaga , ta just väljus poole tunni eest sealt ruumist , kus olid läbisegi noodid ja õpikud ; eks näidendidki lesisid muude paberite vahel … Naise eest hoolitses venna naine , venna esimene naine Neti , mitte too praegune , Eia . </s> <s> Ja lapsedki – pojad – külastasid siis veel tihti isakodu , polnud veel vaenujalal teineteisega , noorem alles õppis , tehnikaülikoolis . </s> </p>
<p> <s> Aga suvel viibis Joost kodus rohkem , tegi igal juhul heina talveks ikka valmis – sest pidas hobust , lehma , lambaid . </s> <s> Suure heinamaalaraka niitis ta vennalt laenatud hobuniidumasinaga maha , seda väikest siin toksis tavaliselt käsivikatiga . </s> </p>
<p> <s> Ja kui ta ükskord jälle niitis , ilmus metsast ähmi täis lõõtsutav tüdruk – ah mis tüdruk enam , juba noore naise ohtu piiga , ning Joost ei tundnud teda kohe ära , kuigi uudistas ja tuletas meelde , kus ta seda olevust näinud on . </s> <s> Aga olevus seletas ise , kes ta on , ja küsis ka kohe , ega õpetaja nende pere lehmi näinud ole , sest lojused olla kopli värava sarvede otsas ära lõhkunud ning võpsikusse kadunud , ei tea kuhu läinud . </s> <s> Joost polnud võõraid loomi silmanud . “ Kahjuks , ” ütles ta . </s> <s> Ega Joost küll teadnudki , kuidas naaberküla Kuresalu pere lehmad välja näevad ja mis kõlalised krapid neil kaelas ripuvad . </s> <s> Muidu oli see tuttav asi , et lehmad-hobused aeg-ajalt kaovad ja neid mööda metsi ja külasid otsitakse . </s> <s> Nüüdne otsija oli Joosti endine õpilane , kes aga juba mitu head aastat tagasi koolist ära läks , ilma et kuut klassigi oleks mõtelnud lõpetada . </s> <s> Sellepärast polnud Joostil olnud võimalust märgata ega jälgida , milliseks ilusaks neiuks Kuresalu Heta sirgumas . </s> <s> Ta oli parajasti nii umbes kuueteist-seitsmeteistaastane pikkade kastanpruunide juuste ning punaste põskedega tütarlaps . </s> <s> Joostil oli silmi selliste tüdrukute jaoks . </s> </p>
<p> <s> Koolipapana kiikas ta vanemate klasside tüdrukuid kogu aeg . </s> <s> Või poleks ta pidanud neid üldse tähele panema ? ! </s> <s> Oli isegi juhuseid , et ta neile külge lõi , neid meelitas , enda juurde koolikorterisse kutsus , külla või niisama – ja et tüdrukud vanematele kaebasid ; Joost on nii- , naasugune . </s> <s> Kuid eks ka tüdrukuid oli igasuguseid , tol ajal käidi koolis kaua , jäädi istuma , või mõni aasta jäeti vahele , oldi kodus , tuldi siis jälle – ning mõned tüdrukud ja poisid olid juba seitsmeteist-kaheksateistaastased , sehvtieas ja elukogenud . </s> <s> Seega Joost teadis , mida teeb , kui kellegi tüdrukutest kantseleisse või oma korterisse kutsus . </s> <s> Ehkki mõned tema peale kaebamas käisid , polnud Joosti kurameerimisekatsed alati edutud . </s> <s> Aga nendest kaebamistest tuli muidugi pahandust , mis ulatus suurte ülemuste kõrvu , kes kohapeale Joosti noomima ja kontrollima sõitsid . </s> <s> Kord saatis haridusosakond inspektori , kes osutus ise üpris nooreks vallaliseks daamiks . </s> <s> Daam hakkas Joosti usutlema , nad istusid kahekesi kantseleis , jutuajamine venis pikaks , muutus aiva huvitavamaks , ning Joost kutsus kontrolli oma korterisse , sest seal võis kohvi keeta . </s> <s> Korteris ülekuulamine ja moraalilugemine jätkus , Joost serveeris aga samal ajal daamile kohvi ning pani ka omavalmistatud kirsinastoika pudeli lauale . </s> <s> Daam jahmus , aga Joost ütles julgustavalt : “ Jätkake , jätkake ! ” ning lisas : “ Tööaeg on ju läbi ! ” Hiljem daam limpsis meeleldi Joosti pakutud napsi ja elavnes igati . </s> <s> Muidugi , Joosti olukorda raskendas fakt , et koolis töötas teisigi õpetajaid , ka noori naisõpetajaid , ning daam jõudis neilt juba täiendavat informatsiooni koguda . </s> <s> Aga loomulikult Joost ei teadnud , mida kolleegid võisid rääkida – kas nad kaitsesid direktorit või mitte . </s> <s> Imelikul kombel olid noored naisõpetajad Joosti koolis väga ilusad ; Joostil läks justkui meelest ära , et ta nad ise oli valinud . </s> <s> Teadmisi ja diplomeid Joost ei arvestanudki ; nii oli üks algklasside õpetajanna tal hoopis ilma paberiteta , aga mis sest , et ilma paberiteta , kutsumust ta omas ning lastega sai hästi läbi , õppeedukus ei kannatanud … </s> </p>
<p> <s> Mida kauemaks daam Joosti juurde istuma jäi – aga õhtu jõudis juba kätte – , seda vastakamad mõtted ja tundmused täitsid Joosti hinge ; Joost mõtles juba : kas peaks pakkuma inspektorile öömaja ? </s> <s> Aga kui ta öömajale jääb , mis saab siis edasi ? </s> <s> See oli üldse võib-olla üks lõks ? ! </s> <s> Kus magab inspektor siis , kui öömajale jääb , kas Joosti kitsas voodis , ning kuhu Joost peab minema , kas tõesti oma koju , metsakülasse , ning miks venib jutt neil nii pikaks , ei lõpe ega lõpe . </s> <s> Inspektor võiks ju naiskolleegidega ka vestelda , need ootavad oma tubades siinsamas suures hoones ja kindlasti teavad , et kontroll on veel direktori juures . </s> <s> Jutt oli aga väga kosutav , puudutas üldküsimusi , kuid riivas ka inimelu konkreetseid intiimseid sfääre ; näis , nagu oleks kokku saanud kaks asjatundjat . </s> <s> Viimaks tundsid vist mõlemad , et nad ei tahagi enam lahku minna , et nad on nagu liitunud juba ja peaksid kuuluma ühte ning et see moraalilugemine , see on nii tühine detail elu enese kõrval … alles siis tõusis daam toolilt ja tema siledad põlved , mis siiani valendasid Joosti silme ees , katsid end seelikuga ; daam asutas lahkuma , veel oli võimalus jõuda viimasele bussile . </s> <s> Joost läks saatma , ta ei saanud ju teisiti ; ehkki tal polnud isu seda kahte kilomeetrit , mis lahutas koolimaja bussipeatusest , kahte korda läbi kõmpida – ta tahtis hakata noote kirjutama , ta seadis segakoorile üht rahvalaulu , selle proov pidi toimuma järgmisel päeval . </s> </p>
<p> <s> Nad läksid külavaheteel , daam hoidis Joostil käe alt kinni , Joostile oli tee tuttavam , ta vältis poriseid kohti . </s> <s> Daam kõneles vahetpidamata ja lõkerdas naerda , Joostil oli temaga muidugi kerge olla – ta teadis , et ülemustele kantakse ette ainult tema positiivsed küljed , äärmisel juhul mõtleb daam need ise välja , sest tunde ta ei kontrollinudki ja kannatadasaanud tüdrukutega ei keskustelnud . </s> <s> Nii et Joosti pattudest pidid saama ilmselt voorused . </s> <s> Lõpuks jõuti teeristile ja siis vaikiti kuni bussini . </s> <s> Võib-olla oli juba alkoholi mõju ka haihtunud . </s> <s> Daam ronis bussi , kui see tuli . </s> <s> Ja kui buss liikuma hakkas , saatis inspektor talle läbi akna mitu lühikest südamlikku õhusuudlust . </s> <s> Joost ei vastanud millegagi , seisis nagu tukunui , ta ei tahtnud lapsik olla , naeratas vaid . </s> <s> Kuid vaevalt seda inspektor pimedusest nägi . </s> </p>
<p> <s> See kõik tuli Joostile meelde , kui ta tagantjärele Kuresalu Hetast mõtles . </s> <s> Sest Hetasse ta armus tõsiselt . </s> </p>
<p> <s> Suur tunne tuli täiesti ootamatult ta peale . </s> <s> Ta polnud selleks ennast ette valmistanud . </s> <s> Ta ei tahtnud armuda , ei sundinud end. Kuid fakt oli fakt . </s> <s> Ta mõistis kohe , et see on kingitus . </s> <s> Jumala kingitus . </s> <s> Ta osutus järsku väljavalituks . </s> <s> Mida ta pidi tegema ? ! </s> <s> Kas mitte midagi ? </s> <s> Ta polnud enam poisikene , et hakata Heta järele jooksma . </s> <s> Parem oli lasta asjadel areneda nii , nagu need iseenesest arenevad . </s> <s> Igal juhul , ta ei hakanud endas noort tunnet – aga kuidas seda teisiti nimetada – maha suruma . </s> <s> Päris passiivne muidugi ka ei saanud olla . </s> <s> See oli heinaaeg . </s> <s> Joost istus sageli lahtilöömata kaarele , mõtles Hetale , tuletas meelde tüdruku näojooni . </s> <s> Ta ei mõtelnud , et armastuses , pealegi endast tunduvalt noorema vastu , on tema vanuses midagi ebanormaalset , normivastast , ta oli küllalt elutark ja iseseisev , et teada : midagi ebaloomulikku temaga juhtunud pole . </s> <s> Ta kuulas nagu tõeline muusik sisemisi sõnu , südamehääli , hingevõnkeid endas , ta ei risustanud range puritaanliku moraaliga oma salajast uut elu . </s> <s> Ta oli isegi rõõmus , mõistes , milleks ta – tuleb välja – veel võimeline on – armuma … Ta oli õnnelik . </s> <s> Oli õnnelik , kuigi kannatas . </s> <s> Kannatas sellepärast , et lõppkokkuvõttes oli kõik siiski liiga keeruline , peaaegu lahendamatu . </s> <s> Esiteks , kas oli lootust vastuarmastusele … ? </s> <s> Kas mõistab Heta teda , kui Joost kõik südame pealt ära räägiks ? </s> <s> Ja kuidas rääkida , kuidas sõnastada südant ? </s> <s> Ja kus , millal ? ! </s> <s> Võib häbissegi langeda ! </s> <s> Kas on loodus andnud Hetale niipalju arusaamist , et ta Joostile näkku ei naeraks , et ta Joosti kodu ümbruskonna naerualuseks ei teeks ? </s> <s> Kas jõuab lihtsa lapse teadvuseni , et temagi on väljavalitu , et tedagi peab Joosti tunne rikastama , õilistama , vähemalt kuidagimoodi mõjutama . . . ? </s> <s> Et selles pole midagi halba . . . </s> <s> Ja mis saakski edasi – kui Heta arusaaja oleks , kui ta isegi nõustuks . . . ? </s> <s> Nõustuks millega ? ! </s> <s> Nõustuks Joosti armastama , oleks nõus talle naiseks tulema . . . </s> <s> Kas peaksid suhted tingimata lõppema abieluga . . . ? </s> <s> Muidugi , kui abielu , siis abielu . </s> <s> Joost võiks veel lapsigi saada , selles ta ei kahelnud . </s> <s> Ja mis sellest , et ta oli juba abielus , ta võis lahutada … tänapäeval pole niisugused asjad uudiseks … Joost oli valmis armastuse nimel ükskõik millisteks ohvriteks . </s> <s> Joost tundis , et armastus annab talle jõudu ja otsustusvõimet juurde . </s> <s> Aga Joost kartis , kartis veidi . </s> <s> Ta ei kiirustanud . </s> </p>
<p> <s> Heta õde , juba kahekümne kuue aastane Liida , käis Joosti juures laulukooris . </s> <s> Joost palus Liidat , et viimane ka õekese laulma tooks . </s> </p>
<p> <s> Liida tõi Heta kaasa . </s> <s> Heta oskas kõiki laule , ta oli need Liida kõrval ammu kodus juba selgeks õppinud , tal oli ilus sügav rinnahääl , isegi liiga ilus niisuguse kolka jaoks , kus ta elama pidi . </s> <s> Joostil tekkis kohe mõte , et selle tüdruku peaks konservatooriumi saatma , las õpib , saab kuulsaks , saab parema elu peale . </s> <s> Heta seisis nüüd lauluproovi ajal tema ees nagu teisedki lauljannad . </s> <s> Aga ega Joosti pilk saanud ainult Hetal peatuda , kuigi ta teda nüüd muidugi silmitseda võis . </s> <s> Heta haaras lennult Joosti õpetusi , mõistis täielikult dirigendi näoilmeid ja žeste . </s> <s> Jah , ega andekas inimene võigi loll olla ! </s> <s> Joostil hakkas dirigeerides isegi kahju , et tüdruk on nii andekas ja ilusa häälega , see saab muidugi konservatooriumisse sisse ja on siis Joosti jaoks kadunud , seal leidub nooremaid , ning enam kunagi ei meenuta Heta siis Joosti , või kui meenutabki , siis muiates … Jälle dilemma ! </s> <s> Joosti väsitas naistele laulude õpetamine . </s> <s> Mis mõtet on sel muusikal , kui see õnnelikuks ei tee , kui see selgust ei too , ei loo . </s> <s> Pärast proovi pakkus Joost ennast Hetale ja Liidale saatjaks , noorikud polnud vastu . </s> <s> See ei tundunud ka kellelegi imelik , Joost oli Liidat ka enne vahel saatnud , poolele teele . </s> <s> Sest pool teed oli neil juhuslikult ühine , siis keeras kumbki oma poole . </s> <s> Pealegi oli sõjaaeg – kuigi rinne kaugel . </s> <s> Aga metsades võis leiduda kurjategijaid , pahatahtlikku elementi … Nii et saatmises polnud midagi hukkamõistetavat . </s> <s> Nad läksid vaikides mööda pimedat teed . </s> <s> Midagi tee peal ei juhtunud . </s> <s> Joost tundis end kui viieteistaastane poisslaps , kes esmakordselt meeldimahakanud tüdruku kõrvale sattunud ja nüüd ei tea , mida ette võtta , kuidas käituda . </s> <s> Liidaga oli lihtsam , Liidaga võis kurameeridagi , sest tema ei olnud oma vanatüdrukuseisuse tõttu enam pirtsakas , aga Heta oli salapärane olevus , uinunud kaunitar – ta võis muidugi armastada , aga võis tühise asja pärast ka vihkama hakata . </s> <s> Sellepärast oli Joost oma käitumises ja jutus ettevaatlik . </s> <s> Ebaledes viis Joost õekesed nende talu kopli väravani , sealt suundus oma koju . </s> <s> Väravas Liida ainult ütles : tema järgmisse proovi ei tule , sest peab sõitma linna , aga Heta tuleb , Heta tuleb üksi . </s> <s> Ja Joost oli rõõmus . </s> </p>
<p> <s> Järgmisse proovi tuligi Heta Kuresalult üksi . </s> <s> Ja kuna Joost teadis , et ta läheb pärast tüdrukut saatma , ja ka Heta teadis seda , siis olid nad proovi ajal justkui vandeseltslased . </s> <s> Joost oli proovieelseil päevil piinelnud , olnud ühteaegu nii õnnelik kui õnnetu , oli isegi oodanud – et süda taas kalgestub , Heta unustab ; kuid hommikuti ärkas ta jälle ärevuses , kloppiva südamega , Heta oli ikka meeles , muud ei olnudki peas ; nii ei võinud edasi kesta , ta pidi tüdrukule vähemalt kõik ära rääkima , tulgu pärast mis tuleb . </s> <s> Mingu tüdruk kas või küla peale latrama , teda naerutama – kui nii , siis nii , see käib asja juurde , kõige rohkem siin ilmas ongi just armastust naeruvääristatud ; kes armastab , peab sellega arvestama . </s> <s> Proovi ajal püüdis ta ikka ja jälle kinni Heta pilgu , Hetal olid head , kuidagi rahustavad silmad , need ei pildunud tuld , ei edvistanud ega olnud kuidagimoodi võltsid või kartlikud , tüdruku pilgule võis toetuda , ju ei vea tüdruk teda ikka alt , mõistab , tunneb kaasa . </s> <s> Ja kas ongi rohkemat vaja , kas polekski õigem taganeda – mõtles Joost taktikepiga vehkides . </s> <s> Aga kuhu taganeda siin elus , mida sa elad üksainus kord ? </s> <s> Kui kõik taganema hakkaksid , kui kõik inimesed oma tunded reedaksid ? </s> <s> Kas reetmine on siis parem , kas reetmine on siis eetilisem , mis on üldse eetika ? ! </s> <s> Kas ei ole see lihtsalt teise või kolmanda nooruse avaldumine temas ? </s> <s> Aga kas saab olla vaateis nii kitsarinnaline ! </s> <s> Miks peaks ta end suruma raamidesse ? </s> <s> Miks ta peaks silmad kinni panema Heta ilu ees ? </s> <s> Miks ta peaks olema ükskõikne Heta vastu , ja veelgi tähtsam – iseenese vastu ? </s> <s> Tähendab , ta kui korralik inimene peaks mitte armastama . . . või siis armastama ainult oma haiget Aleksandrat , kes teda , Joosti , on ammu lakanud mitte üksnes armastamast , vaid ka austamast ? </s> <s> Joost polnud niisugust ilu , mis Hetas , veel kunagi näinud . </s> <s> Armastada , armunud olla – see tähendab olla inimene , olla elav , elus , igavesti noor inimene , niisugust võimet polegi võib-olla kõigile antud , arvas Joost … Ja miks ta peaks loobuma oma noorusest , mida loodus talle pakub … ? </s> </p>
<p> <s> Ja siis lõppeski proov ning Joost sai Hetat saatma minna . </s> <s> Nad kõndisid rahvamaja mäest alla nagu noored lapsed , nende kehad ei puutunud kokku , Heta ei võtnud Joostil käe alt kinni , nagu võttis vahel Liida ; Liida andis sellega mõista , et nad on peaaegu üheealised – muidugi ei olnud see tõsi , igal juhul võrdväärsed , on mees ja naine , ning vähemalt kartma nad üksteist ei pea . </s> <s> Liida oli Joosti jaoks oma inimene , oli nii-öelda tema naisterahvas , oli potentsiaalne – kuidas öelda – armuke , kuigi nende vahel polnud midagi veel juhtunud . </s> <s> Jah , umbes nii . </s> <s> Aga tema ja Heta vahel oli mingi väli , mis takistas lähenemist , kuigi kutsus ja meelitas – see oli nagu magnetväli , ainult – kas ka Heta midagi tundis ? </s> <s> Kui Joost Hetale liiga lähedale sattus , siis läbis teda mingi värin , surin , mis justkui halvas ta , sidus kinni keelepaelad , tegi keha tuimaks . </s> <s> Samas tundus see värin-surin meeldiv ja oli just ligitõmbav . </s> <s> Ning kõigest sellest oli küllalt Joostile . </s> <s> See oli piir … Edasi algas , või algaks juba patt … Joost mõtles , kuidas ta hoiaks ja hellitaks seda tüdrukut , kui see kord tema omaks saaks , sest alles nüüd , sellises eas selgus , näis talle – on ta armastamiseks küps . </s> </p>
<p> <s> Tagaajajad liginesid üle heinamaa . </s> <s> Joost oli mõtteisse jäänud – ja juba saavutatud edumaa maha maganud . </s> <s> Meenutustest kaunis naeratus oli ta näol . </s> <s> Mis nüüd teha ! </s> <s> Õnneks varjasid küll põõsad põgenikku esialgu . </s> <s> Naised – Eia ja Sale – liginesid ning lükkasid enda ees Kaubot , kes allus vastumeelselt naiste kamandamistele . </s> </p>
<p> <s> Ei lastud Joostil niiviisi midagi meenutada , mäletada – kogu aeg pidi elama tagaajajate režiimi järgi . </s> </p>
<p> <s> Nii kuidas nemad tahtsid , pidi elama Joost ! </s> </p>
<p> <s> Naised jäid keset heinamaad seisma , Kaubo tuli aga Joosti poole . </s> </p>
<p> <s> Ja varsti ta märkaski vanameest – nende pilgud kohtusid , kuigi oksad olid nende vahel . </s> <s> Ometi kostis Kaubo üle õla , sest tema jutt oli määratud naistele : “ Pole siin kedagi ! </s> <s> Mis te pabistate ! ” </s> </p>
<p> <s> “ Kus ta siis on ? ” vastasid naised kooris . </s> </p>
<p> <s> “ Ei tea ! </s> <s> Võib-olla kukkus kusagil kraavi ! ” ütles Kaubo . </s> </p>
<p> <s> Ning naised pistsid üksmeeles teise kanti jooksma . </s> <s> Kaubo aga pilgutas Joostile kavalalt silma , pistis suitsu suhu , võttis tule otsa . </s> </p>
<p> <s> “ Ma tulen siis nüüd sinu aita elama , ” ütles Kaubo . </s> <s> Siis pidas pika pausi ja jätkas : “ Muidugi . </s> <s> Kui sul midagi selle vastu pole … ” Kaubo pidas jälle pausi , enne kui jätkas : “ Mulle lubas vend Volga osta , tema saab odavalt kätte . </s> <s> Siis hakkan Volgaga siin käima , võtan sinu ka peale … ” </s> </p>
<p> <s> Seda Volga-juttu oli Kaubo rääkinud juba palju aastaid , see polnud Joostile uudiseks . </s> </p>
<p> <s> “ Nii et sa lubad oma aita elama tulla … ” lausus veel Kaubo . </s> <s> Loomulikult mõtles ta seda aita , mis praegu nagu Eiale kuulus ja mis asus Joosti maja ja isa maja vahel ning lagunes vähehaaval . </s> </p>
<p> <s> Joostil polnud siin midagi kaasa rääkida . </s> <s> Teda üldse ei huvitanud taolised tehingud . </s> </p>
<p> <s> Kaubo lahkus tagasi vaatamata ning kogu edasisel põgenemisel polnudki justkui enam erilist mõtet . </s> <s> Sest oht , vähemalt hetkeks , oli kadunud . </s> </p>
<p> <s> Aga metsad meelitasid . </s> <s> Ning Joost astus edasi . </s> <s> Mets kohises . </s> <s> Ja puud noogutasid latvadega nagu inimesed oma peaga . </s> <s> Joost tõstis jalgu üle mahalangenud tüvede ja muudkui eemaldus lagendikest . </s> <s> Selle metsa suurimad puud , kuused ja männid , olid umbes temaealised . </s> <s> Neid oleks paras palgiks olnud võtta . </s> <s> See oli Joosti isatalu endine mets . </s> <s> Puud olid koos temaga seemnest sündinud ja nüüdseks nii suureks kasvanud , nagu nad parajasti olid . </s> <s> Puud ei jää kängu , kui vanemaks saavad . </s> <s> Eks see oli imelik kurb tõdemus . </s> <s> Praegu kuulusid puud , kogu mets – riigile , see polnud enam Joosti omand , tema pärandus . </s> <s> Ometi polnud mets võõras , oli oma . </s> <s> Sest puud ei suhtunud Joostisse tõrjuvalt . </s> <s> Joost oli puudega justkui ühest rassist , tal olid puudega ühised iseloomuomadused . </s> <s> Mets oli nagu rahvuse pant . </s> <s> Mets hoidis rahva alles , elus . </s> <s> Kaob mets , kaob ka rahvas . </s> <s> Jäävad lagendikud , tühjad väljad – ning ega siis enam ole elada kusagil rahvalgi . </s> <s> Mets on alati varjanud inimkonna paremaid poegi , ironiseerid Joost omaette . </s> <s> Pähetulnud mõttehakatisi oleks võinud Rajariga koos edasi arendada , üksi ei viitsinud . </s> <s> Mets oli igal juhul julgeolek . </s> <s> Mets ei tapa kunagi inimest üksindusega . </s> <s> Sest mets – see on kollektiiv . </s> <s> Sest puud on kaaslased . </s> <s> Puud sisendavad küünarnukitunnet , kaitsevad , mõistavad . </s> <s> Eestlane on vist põline metsaelanik , eestlasel on geenides säilinud tuhandete aastate metsaselamise kogemus . </s> </p>
<p> <s> Joost istus samblaga kaetud kännule . </s> <s> Veel olid tal meeles need kohad , kust kunagi palke saetud , kust perele küttepuid võetud . </s> <s> Tal oli metsamaastik meeles , kuigi see oli väliselt muutunud – peale olid kasvanud uued tähised … Kunagi kuulus mets mõisale , nüüd metsamajandile , kohalikele elanikele oli see õite lühikest aega kuulunud … Ja kes oli üldse kohalik elanik ? </s> <s> Tema isa Jaan oli võõrsilt sisse rännanud … ema ka … Kohalik oli küll Joost ise . </s> <s> Aga ei tekitanud enam ükski teadmine ehedat rõõmu hinges . </s> <s> Igavus , ükskõiksus oli maad võtmas , igal pool . </s> <s> Võib-olla kaevuda jälle minevikku , selles on ilusaid hetki . </s> <s> Minevikus , siis tundus kõik veel võimalik , kõik oli alles ees … Praegu polnud enam ilusaid lootusi millekski … Nüüd jääb kauaks nii , nagu on … Ela , kaua tahad , muutusi ei tule … Isa-ema surnud , Eia majas perenaine . </s> </p>
<p> <s> Eia sõi vennanaise Neti majast välja . </s> <s> Või ajas vend ise Neti minema . </s> <s> Mis vahet sel on . </s> <s> Ning ega Netil miniana kerge olnud Joosti isa majas elada . </s> <s> Joosti isa oli ikkagi puhas mulk , uhke inimene , kes rahakotist lugu pidas – kuigi vaimseid huve oli tal ka küllaga . </s> <s> Aga vaimne poolus , see ei olnud siiski iseenesliku väärtusega , selle kaal oli veel talus madal , see kuulus vaid ajastu elulaadi juurde , oli mood , hea tooni märk . </s> <s> Neti oli vaene , päris vaene tüdruk , kes elas teispool seda metsa , milles Joost praegu viibis . </s> <s> Neti oli veskirentniku tütar , veskineiu , eks veskil käies vend Netiga muidugi tutvuski . </s> <s> Vanasti oli veskeid igas jõekäärus , selle omandamise poole püüeldi , veski andis inimesele ju teatud vabadusi . </s> <s> Veskineiud olid alati ja igal pool veskilkäijate-voorusootajate silmarõõmuks , nendega püüti naljatleda , sehvti teha või niisama jutelda . </s> <s> Ja küll siis viimaks veskineiu ikka mehele ka sai , kui kogu aeg end toas või veski sees , kus isal abiks võis olla , ei varjanud . </s> <s> Sama juhtus ka Netiga . </s> <s> Joost oli siis veel päris laps , kui vend Juhan endale naise tuppa tõi – isa suureks meelehärmiks . </s> <s> Sest just oli naasnud Ameerikast tõeline veskiomanik , kes ajutise hooldaja kohe kinni maksis ning ära ajas ja valitsuseohjad oma kätte võttis . </s> <s> Nii Neti kui ka Neti isa – nad olid järsku mittekeegid . </s> <s> Palju rohkem oleks isa Jaani rahuldanud selline poja äi , kui seda oli too ameeriklane , kelle kohta räägiti , et ta ookeani taga miljonäriks saanud . </s> <s> Nii et isa ei sallinud seda jahust tüdrukut , mõnitas ta kallal tulevikus kuidas oskas . </s> <s> Kuigi põhjust selliseks suhtumiseks polnud tegelikult olemas . </s> <s> Lapsi polnud neil vennaga küll algul tükk aega . </s> <s> Aga siis sündis neli poissi järgemööda . </s> </p>
<p> <s> Kogu see paha tuli sellest , et Neti pidi elama koos mehe vanematega . </s> <s> Nii et praktiliselt ta ei saanudki perenaine olla , oli nagu teenija , ning mitte harilik suvilise tüüpi teenija , kes hooaja lõppedes lahkuda sai ja aidas segamatult magada võis , vaid niisugune teenija , kes alatiseks kohale pidi jääma , kelle ülesanded-kohustused ei lõpe iialgi ( või lõpevad alles hauaga ) , kes oli kogu aeg kõigi silme all , kõigi käsutada , kritiseerida ja kes pealegi pidi mehega magama äia-ämma kõrval – nende magamisasemete vahel oli vaid õhuke laudsein . </s> <s> Ja polnud meeski niisugune mees , kes noort naist väga kaitsnud oleks . </s> <s> Joosti vend polnud halvaloomuline inimene , kuid eks tal puudunud oskused ja huvid Neti muresid mõista , peres elati ju tavalist taluelu , kogu külas ühtemoodi , pidi siis Neti noore naisena mingi erand olema , keda kätel kanti ja tööle ei sunnitud . </s> </p>
<p> <s> Neti hakkas kohe välku ja vilet saama ! </s> <s> Ei hellitanud teda mees , ei mehe vanemad . </s> <s> Aga Neti pidi vait olema . </s> <s> Pidi vait olema ka siis , kui surma sai tema isa . </s> <s> Sest seda asja ei võetud siin peres üldse südamesse , nagu oleks see täiesti kõrvaline sündmus olnud . </s> <s> Aga oma isa oli ju Netile ainukene lähedane inimene , nüüd kadusid välisilmaga – kuhu veel põgeneda oleks saanud – igasugused sidemed ja Neti jäi hoopis üksi , tõmbus enesesse , hakkas muudkui varjama oma tõelist olemust , oma sisu , saladusi , aga neid viimaseid ei tohtinud tal ju olla siin peres . </s> <s> Üks saladus oli muidugi see , et ta oma meest varsti armastamast lakkas , see sündis imekähku , kannatusteta , oli see ju vabaks saamine , justkui iseendaks jäämine . </s> <s> Ja kõige toredam oli muidugi Neti arvates see : varjata niisugust asja polnud üldse raske , sest armastust niikuinii ei nõutud , töö kaalus kõik üles , töö ise varjas tundetuse intiimsuhetes ; ja Neti oli sedasi vaba , vaba ja jälle tulevikuga , ta oli vaba uueks armastuseks , uueks eluks . </s> <s> Sest ei võinud olla , et tema tegelik elu siinmail sama kurvalt ja üksluiselt lõpebki . </s> <s> Neti oli optimist , elurõõm aitas tal elada . </s> <s> Ta kaugenes mehest , ja kui mees seda ise peaaegu ei märganud , siis mehe vanemad ei võinud seda miniale andestada ja üha rohkem kiusasid teda taga . </s> <s> Ühte-teist nendest nöökimistest pani Joostki tähele , sest ta elas veel siis kodus noorema venna staatuses . </s> <s> Aga tema muidugi ei osanud vennanaise poolt olla , tema üldse ei eristanud süüdlasi ega süüdistajaid , sest eks koosnenudki igapäevane taluelu nääklemistest ja nutust rohkem kui rõõmust ja naerust . </s> <s> Küll aga soovis Joost ise , et sellisest elust kaugemale saaks , et pääseks laia maailma . </s> <s> Sest töö tahtis temagi , poisikese , siin talus ära tappa . </s> <s> Isa-ema pidevalt vananesid , palju nemad enam jaksasid . </s> <s> Neti koledal pealekäimisel võeti siis viimaks tallu sulane . </s> <s> Nii palju Neti endale võimu siiski sai , et sulase võis ta ise valida . </s> <s> Tagantjärele oskas Joost möödunust meenutada järgmist : Neti elas nende sulaspoistega kokku mõningal määral . </s> <s> Sulastega läbikäimine , see oli Neti seltsielu , tema teine elu . </s> <s> Sulased olid nende peres alati sirged tugevad mehed , ei olnud mingisugused kõverjalgsed masajad sellid . </s> <s> Olid sellised , kes pilli oskasid mängida ja muust lõbust mõistsid lugu pidada – nendega polnud igav , nende kohalviibimine lõi talus elevuse õhkkonna , midagi kogu aeg justkui toimus , polnud seisakut , vaid elu edenemine . </s> <s> Ning ega Joosti vennal muidugi kerge olnud , kui ta vahel leidis naise heinamaal või rehe all koos sulasega amelemas . </s> <s> Õnn veel , et ta sellistest leidudest isale-emale ei rääkinud . </s> <s> Kuid naist peksis küll : sedelgarihmaga , ohjaharuga , rehavarrega ; peksis , ise ägises juures ; sest kuidas elu sedasi läks , oli talle arusaamatu . </s> <s> Pekstav naine aga ei kisendanud , kannatas kõik ilusasti välja . </s> </p>
<p> <s> Ja sulaseid muudkui vahetati . </s> </p>
<p> <s> Kuni hakkasid tulema lapsed . </s> <s> Need olid siiski kõik venna omad . </s> </p>
<p> <s> Kas polnud nii imelik sorida teiste inimeste saatuses , mõtles Joost . </s> <s> Pealegi , kõik paistis tema interpretatsioonis kuidagi labane , liiga lihtne olevat . </s> <s> Loomulikult oli tegelikkus palju keerulisem , palju-palju vastuolulisem . </s> <s> Aga võib-olla oli ka seda nõndanimetatud poeesiat selles tegelikkuses palju rohkem , sest kus on elu , seal peab ju ka ülevust olema , mitte et paljas alandlikkus ja alandamine on esikohal . </s> </p>
<p> <s> Ja milleks üldse inimesed maamuna peal elavad , sellinegi mõte võis niimoodi pähe tulla . </s> <s> Kas tõesti elavad selleks , et niisugust labast janti läbi teha ? </s> <s> Milleks elasid Joosti eelkäijad , tema sugulased , vend , Neti – kas selleks , et Joost praegu , üheksakümneaastasena , mööda metsi peaks jooksma , põgenema – ei tea isegi kelle-mille eest ? </s> <s> Kas peab siis põgenemine olema elu lõppresultaat , hind , loomulik tasu ? </s> <s> Aga jah ! </s> <s> Ilmselt selleks kõik Joosti eelkäijad ilmas just elasidki . </s> <s> Milleks siis veel ! ? </s> <s> Ja kas oli nüüd eelkäijate sebimine niiviisi tühjaks , tühiseks tunnistatud või oli selles mingi peidetud eesmärk , mõni õilsam ülesanne varjul ? </s> </p>
<p> <s> Nõndamoodi see vanaduski tuli , lõppeesmärki-lõppresultaati tühiseks tunnistades . </s> <s> Absurdi uppusid aastad . </s> <s> Just nimelt aastad lahjendasid igasugused kunagised missioonikäsitlused ära , lahjendasid nii ära , et enam polnud midagi öelda järeltulevatele sugupõlvedele , võis neile ainult aukuvajunud silmadega otsa vahtida ja soovida , et need vanurit mõistaksid , aga abistada mõistmises – see polnud vanurile enam jõukohane . </s> <s> Ja seda ei viitsinudki vanur teha . </s> <s> Sest mõisted , sõnad , ideaalid – kõik olid vananenud , kõik olid reedetud , käest ära lastud minna , võis ainult mööda rääkida … kui suu täis võtta . </s> <s> Pidi alla andma … Oma süüd tunnistama … Aga kes üldse viitsis vanuriga jännata ? </s> <s> Vanur on üksi . </s> <s> Tema aeg on läbi . </s> <s> Aeg pole enam üks kõigi jaoks – nii nooruse kui vanaduse jaoks . </s> <s> Aegu on kaks . </s> <s> Aeg on nii erinev , et üks on elanud ühel ajal , teine teisel ajal. </s> <s> Vahepeale on vagu , veelahe aetud … ja see aiva süveneb … Midagi pole parata ! </s> </p>
<p> <s> Joost jõudis metsateele . </s> <s> Kui ilusad rajad siin metsas olid . </s> <s> Radasid kattis okkavaip , kogu aeg , juba aastasadu , pudenes okkaid puuokstelt alla . </s> <s> Nendel radadel oli pehme kõndida , pehme jalgrattaga sõita . </s> <s> Neid mööda minnes võis jõuda kaugele . </s> <s> Praeguse raja , millele ta juhuslikult sattus , tundis Joost ära . </s> <s> See viis … aga tegelikult on ju ükstaskõik , kuhu see viib , see viib kõikjale , seda mööda oli isegi Rajar alevist tema , Joosti juurde tulnud . </s> <s> Joost ei tahtnud alevisse , mis temal seal teha ! </s> <s> Tee ääres oli kõrgendik , küngas ; Joost ei teadnud , kas selles on inimeste kokkukantud muld või on see igivana looduslik vorm ; künka otsa viisid astmed , inimkäsi oli igal juhul kamarasse astmed raiunud , nendele lauatükid asetanud . </s> <s> Joost ronis künka otsa , sest ta teadis , seal on pink , millel saab jalgu puhata . </s> <s> Rohkemat polnud Joostile vajagi . </s> </p>
<p> <s> Aga künka otsas oli surnuaed , ühe metsatalu elanike , nende suguvõsa surnuaed . </s> <s> Talu ise asus siit edasi umbes kilomeeter maad , praegu ei elanud seal enam kedagi , enam polnud sealt kedagi siia lisaks tulemas . </s> <s> Nii et kalmude eest ei hoolitsenud enam keski , need rohtusid , olid sammalt ja kanarbikku täis kasvanud . </s> <s> Maakividest tahutud hauasambad olid siiski alles ja terved , neilt võis mullas puhkajate nimesid lugeda . </s> <s> Kuid Joost ei lugenud . </s> <s> Ta polnud sellepärast siia üles üldse tulnud . </s> <s> Ta eksis siia juhuslikult , puhkab niisama palgist pingiotsal . </s> <s> Hea oli puhata küll ! </s> <s> Ärevad mõttedki kadusid peast . </s> <s> Väga harv on ju see juhus , et inimene on ärevate mõteteta , on päris rahulik ja enesekindel . </s> <s> Pigem käib inimene mööda ilma ringi kui mingi süüalune . </s> <s> Inimene hoopis kardab : kohus tuleb , vaja püsti tõusta . </s> <s> Aga siin polnud vaja karta . </s> <s> Polnud vaja karta tal , Joostil , polnud vaja karta mullaslamajail . </s> <s> Kuigi ka nende , mullaslamajate üle peeti kohut siin-seal vahetevahel . </s> <s> Sest inimene sureb , aga tema nimi jääb . </s> <s> Ja nimi on vahest veel kohutavamgi kui elus inimene või tema tegu . </s> <s> Nime üle peetaksegi kohut . </s> <s> Kui mittevajalik kõrvalepõige , muheles Joost . </s> </p>
<p> <s> Vanake mõtles , kuidas ta tihti – aga viimane kord jäi eriti meelde – laskus kirikumäest alla , kõndis mööda küla ja mida ta siis mõtles-tundis , kui hele maanteelint tema jalge alt voolas selja taha . </s> <s> Ta möödus rahvamajast , raamatukogust , mitmesugustest elumajadest , lautadest , hurtsikutest , poest , ladudest , koolimajastki ; ja igalt poolt võis välja karata mõni inimene , noor või vana , mees või naine , ja hakata teda süüdistama , tema peale karjuma , teda needma . </s> <s> Sest igal pool elas mõni , kellel võis olla või oligi see õigus … Aga keegi ainult ei kasutanud seda õigust . </s> <s> Miks ? ! </s> <s> Ei tea . </s> <s> Polnud veel õige aeg kätte jõudnud … ? </s> </p>
<p> <s> Ja Joost laskus kirikumäest alla metsa vahele kui peksasaanud koer , kellel saba jalge vahel . </s> <s> Metsas , eemal inimeste eluasemeist , oli palju kindlam ja kaitstum . </s> <s> Jah , nii juhtus viimane kord , kui ta kirikuukse lukku keeras ja võtme vöörmündrile ära viis … Siis oli kõige tugevam see tunne . </s> <s> Tema viimane jumalateenistus … Kohal oli kaheksa inimest , kõik väga vanad , aga temast siiski nooremad … tema endised õpilased kõik . </s> <s> Mida ta neile oma kõlaval koolitatud häälel rääkis ? </s> <s> Millega ta neid lohutas ? </s> <s> Suvi oli väga vihmane parajasti , vesi hävitas külvid , suuri saake polnud loota , poed olid toiduainetest tühjad , mitte kaugel piiri taga käis sõda – riigi väed olid sinna appi kutsutud , paljudel olid pojad või pojapojad seal . </s> <s> Inimesed vajasid informatsiooni , mitte õnnistust … Mida oli tal neile ütelda … </s> </p>
<p> <s> Joost pani inimesed lihtsalt laulma , üleval rõdul mängis Jarno isa orelit . </s> </p>
<p> <s> Keegi ei teadnud , et rohkem Joost nende ette ei astu … </s> </p>
<p> <s> Hiljem , kui kirik välja läks , seisis Joost veel kaua üksi tühjas pühakojas . </s> <s> Ta jättis hüvasti armsa paigaga . </s> <s> Ta põlvitas altari ette ja püüdis kontakti saada altaripildil kujutatud jumalapojaga , kel oli inimese nägu . </s> <s> Aga jumala poeg ei vahtinud alla , kus Joost , vaid seisis paljajalu pehmel pilvel , mis teda üles taeva viis , ning sinnapoole vahtis ka jumalapoeg . </s> <s> Väikesed inglikesed aitasid kohevat pilve ülespoole upitada . </s> <s> Jumalapoeg lahkus . </s> <s> Ta oli võib-olla ammu lahkunud … ja unustanud kõik maapealse . </s> </p>
<p> <s> Miks ei rippunud altari kohal küll madonnat lapsega , madonna oleks Joostile otse silma sisse vaadanud ja madonna laps oleks oma pihud andestavalt tema pea peale asetanud … Lootus oleks säilinud , usk oleks uut tuge saanud . </s> </p>
<p> <s> Aga ju oli laps juba suureks kasvanud , pettunud , tema võitlused olid peetud ning sellepärast tõusiski ta – siinse kiriku maalil – üles taevasse oma isa juurde ja ei vahtinud enam alla , kuhu tal kedagi maha polnud jäämas . </s> </p>
<p> <s> Istudes võõral kalmistul , mõtles Joost Eiastki oma mõtted lõpuni . </s> <s> Kas oli muidugi Eia seda väärt , et temast üldse mõtelda ? </s> <s> Aga siiski . </s> <s> Kes temast siin ilmas siis nii väga ikka mõtleb , kes teda meelde tuletab . </s> <s> Vana kapten Olmvirk , kes talle maja ja majapidamise pärandas , oleks mõelnud , aga tema oli juba surnud . </s> </p>
<p> <s> Ega pärandusea muud , jah , saada küll olnudki , kui maja ja see , mis maja sees . </s> <s> Raha polnud , selle oli Olmvirk ära kulutanud . </s> <s> Nii et Eia eriti rikkaks ei saanud , ainult peavari oli nüüd olemas . </s> </p>
<p> <s> Viimase raha mattis Olmvirk poolelijäänud sadamasilla sisse – see tõsiasi selgus hiljem . </s> <s> Selgus , et kapten oli selle ehituse salajane tellija . </s> <s> Ja et silda ehitati nimelt nii kaua , kui Olmvirgil raha jätkus . </s> <s> Siis alles läksid töömehed laiali . </s> <s> Mida Olmvirk seejuures tundis , on teadmata . </s> <s> Eia ei julgenud kaptenit sellise läbimõtlemata teo eest ei kiita ega laita . </s> <s> Külarahvas oli aga nördinud – nagu puutunuks see neisse . </s> <s> Eia , kui eespool mainitud fakti teada sai , vahepeal isegi arvas – võib-olla seiskas kapten meelega tööd , et takistada Meetola ja Eia kurameerimist ning mees mõjuval põhjusel eemale saata . </s> <s> Aga küllap see polnud nii – vastasel juhul oleks kaptenile veel raha järele jäänud ja Eia oleks veeringud omale saanud . </s> </p>
<p> <s> Oli mis oli , Olmvirk jäi Eia elus ajutiseks episoodiks . </s> <s> Erilist tänutunnet kapteni vastu Eia hinges polnud . </s> <s> Seda enam , et ta oli Sale kasvatamisega ametis . </s> </p>
<p> <s> Kuid Joosti mõtted ekslesid omi teid … </s> </p>
<p> <s> Jah , Joost oleks võinud hauasammastelt lugeda nende omanike nimesid , kuid ei lugenud . </s> <s> Ta teadis neid inimesi niigi . </s> <s> Olid needki inimesed ju kümnest käsust üle astunud . </s> <s> Ja häda polnud hiljem midagi . </s> <s> Viimane , kes sealsest talust , Haavapuult , siia toodi , oli vana kaheksakümne kahe aastane Joachim . </s> <s> Mõlemad tema naised said enne mulla alla . </s> <s> Joachimi naised olid õed . </s> <s> Esimese naise surres hakkas Joachimil seitsmekümne teine eluaasta minema . </s> <s> Matusel ta küll nuttis nii , et hõre habe lõua otsas tilkus , aga kutsus siiski järgmiseks päevaks kõik peielised tagasi – endale pulma , sest otsustas naida kadunud kaasakese õe , eidekese , kes pidas vanatüdrukupõlve ja elas niigi nende juures ( kui Joachimi abikaasa veel elus oli ) ja nüüd vanamehega kahekesi tallu jäi . </s> </p>
<p> <s> Joachim kuulutas : “ Sama toiduga teen matused ja pulmad ! </s> <s> Niikuinii jääb kraami üle … Kas see pole tarkus ! </s> <s> Nii et … ! ” </s> </p>
<p> <s> Ka Joost oli seal – matustel ja pulmas . </s> <s> Paljud küll kirtsutasid nina . </s> <s> Võib-olla see oligi inetu temp. Praegu leinasid ainult kuused ja männid neid tembutajaid . </s> <s> Ja Joost oli veel ellu jäetud , neid meenutama . </s> </p>
<p> <s> Kuid Eia … Eiat hakkas piinama koduigatsus . </s> <s> Polnud küll vahemaa sünnikohaga , kodukülaga kuigi suur , aga sinna kiskus , seal oleks tahtnud päriselt elada . </s> <s> Kapteni maja oli võõras , ehkki oma , juriidiliselt . </s> </p>
<p> <s> Eia võttis Sale tihtipeale sülle – aga hiljem käis too juba ema käekõrval ise – ning kõndis kodukülla , istus seal tanumas tütrega varjulise puu all ning lihtsalt vaatas , hingas sisse tuttavaid armsaid lõhnu . </s> <s> Käis iga talu värava tagant läbi , mõnesse kohta kutsuti teda ka sisse ja ta sai juttu ajada endiste kaasmaalastega . </s> <s> Käis , tuulutas end , pärast vantsis jälle tagasi Olmvirgi tarre , unine tütar õlal tukkumas . </s> <s> Ja Eial oli hea meel , kui teda mõnesse tallu heinale , rukkivihke siduma või kartuleid võtma kutsuti – sest peale kõige muu oli talle ka raha tarvis . </s> <s> Nii sattus Eia vahel ka Joosti venna Juhani juurde tööle . </s> <s> See oli just aeg , mil venna pojad surid järjest ja kogu venna elu oli kurbmäng . </s> </p>
<p> <s> Eia tegi päevad läbi Juhani majapidamises tööd , aga ööbima läks ikka Olmvirgile , kuhu oli viie kilomeetri pikkune tee . </s> <s> Eia töötas mõnuga , sest tööpaigaks olid koduküla sõbralikud , heatahtlikud põllud . </s> <s> Juhtus ka , et Eia pandi Juhani lehmi lüpsma : esiteks oli Juhan talus juba täisvereline peremees ja sellepärast võis lehmi Juhani omadeks nimetada , ehkki isa Jaan oli veel elus ; teiseks tunnistas Neti end ikka aeg-ajalt haigeks , mida ta ka tegelikult vist oli . </s> <s> Eiale meeldis väga lüpsta Juhani suurt karja , Juhani lehmad said talle kohe omaks , lähedaseks , sest olid soojad ning prisked loomad , hästi hoitud , kuid ära hellitamata ning andsid ka rammusat piima . </s> <s> Töötuhinas unustas Eia isegi ära , et ta on Juhani talus võõras , lihtsalt ajutiseks palgatud tööjõud . </s> <s> Kui ta Salele pärast lüpsi kodunt ( Olmvirgilt ) kaasavõetud plekk-kruusi võõrast lüpsikust sooja piima valas , siis oli vananeval naisel tunne , nagu viibiks ta oma kodus ning tema tütar on seaduslik peretütar . </s> <s> Hirmus tõde vaesusest ja sõltuvusest ei mahtunud kuidagi tema pähe ; muide , ega Juhan olnudki seda õhutamas , aga Neti pomises küll ja oli rahulolematu , nagu aimanuks ta midagi ette . </s> <s> Nagu mõistnuks ta – Juhan , kes kogu elu oli olnud korralik mees , kelle jaoks teisi naisi üldse ei eksisteerinud ( vastupidiselt Joostile ) , hakkab järsku Eiale armastusväärseid pilke heitma . </s> <s> Ometi oli Juhan seks ajaks aastates mees , kes oleks pidanud igavese puhkuse peale juba mõtlema . </s> <s> Selline oli õnnetu Neti arvamus , kui ta tagatoas voodis väsinult-tüdinult lamas . </s> <s> Tema enda parimad aastad kadusid ei-tea-kuhu , nüüd jäi ta ilma lastestki , eelviimane ja viimane surid juba siis , kui Juhan Eia vastu sümpaatiat enam ei varjanudki . </s> <s> Matused muserdasid Neti hinge , kusagilt imbus sinna tigedust ja ta ei tahtnud , ei osanud enam nuttagi , kui läbi õhukese laudseina kostis vahel köögist tuppa kahvlite klõbin taldrikuil : seal einetas Juhan Eiaga ning tüdruk Sale küsis heleda häälega : “ Onu , anna veel leiba ! ” ja “ onu ” vist andis , sest ta ei mühatanud midagi kurjalt vastu . </s> <s> Nii et seal söödi nüüd tema , Neti leiba . </s> <s> Sest tema tegi ikka leiba , ükskõik kui haige või tülpinud ta ka polnud . </s> <s> Tema käed ja hame olid ikka veel jahused nagu paarkümmend – ei ! enamgi – aastat tagasi , siis kui ta veel veskineiu oli . </s> <s> Ning vilja- ja lihaaida võtmed olid tema käsutada . </s> <s> Kuid midagi saatuslikku hõljus õhus , tulemas olid suured muutused . </s> <s> Võib-olla tasuti talle kergemeelse abielu-nooruse eest kätte . </s> <s> Milleks ? </s> <s> Milleks maksta tühiste seikade eest , mis toimusid tühises kõrvalises kohas , mida sooritas väikene tühine inimene . </s> <s> Just nii mõtles Neti enda kohta – et on väikene tühine inimene suure looduse , lõpmatusse ulatuva kõiksuse ees . </s> <s> Tema elu oli nii üksluine , nii paigaline , tema tunnetel-mõtetel polnud mingit mõjuvust , ei need ulatunud lähimagi kuusemetsa , lähimagi sooserva taha kedagi riivama , suunama . </s> <s> Juhani talu oli ootamatult tema koduks saanud , aga tõtt-öelda oli ta koduta ja juurteta ja ei kuulunud siia , kus määratud oli elama . </s> <s> Energia vastuhakuks lõppes juba ammu . </s> <s> Ta ei tahtnud mehe talu ega meest ennast enam silmaotsaski näha , kuid jäi endiselt voodile , kus varsti uinus , kuigi oli veel päevaaeg . </s> <s> Öösiti oli ta aga uneta ja pahur . </s> <s> Juhan hakkas Eiat Olmvirgile saatmas käima ning jäi ka ööseks sinna . </s> <s> Kõrvaltoas ähkis-puhkis vaene Jaan , Juhani ning Joosti isa , kelle elupäevad olid otsa saamas . </s> <s> Vahetevahel kutsus kähisev taat karjega Netit , palus juua tuua . </s> <s> Neti tõi ja vanamees jõi . </s> <s> Oligi kogu suhtlemine . </s> <s> Igavusest läks Netigi öösi Olmvirgile , seisis tara taga , uuris pimedaid aknaid ; Eial polnud koera , kes võõra minema oleks kihutanud . </s> <s> Neti ei teadnud isegi , mida ta tunneb : viha , pettumust või lihtsalt nördimust , või soovib ta koguni midagi halba nendele kahele ( ei , kolmele ) inimesele , kes mereäärses majas ennast hästi tundsid . </s> </p>
<p> <s> Ei tea Joost muidugi kõiki üksikasju noist aegadest , pealegi pidi ta järsku ära sõitma linna , ja sinna kauaks jääma . </s> <s> Kuulnud ta muidugi on , et Neti olla Eia väravasse kinnitanud mingeid paberilehti luuletustega või lorilauludega , mis teda küla silmis kuulsaks tegid , ehkki need olid hoopis selleks mõeldud , et Juhanit ja Eiat alandada . </s> <s> Üks lorilaul oli umbes niimoodi kõlanud : “ Juhan endal … ” </s> </p>
<p> <s> Ei ! </s> <s> Joost ei tuletanud värsse meelde . </s> <s> Talle meeldis suur tõeline poeesia , tema lemmikpoeedid olid Goethe ja Schiller . </s> </p>
<p> <s> Just siis , kui Joost oli armastuseks Heta vastu küps , haigestus Aleksandra nii raskesti , et mees pidi abikaasa linna haiglasse viima . </s> </p>
<p> <s> Just oli Joost mõelnud , et alustab proove ühe Schuberti missaga , et Heta hakkab esitama selles sopranisoolot . </s> <s> Missa oli niisugune ettevõtmine , millest ta Hetata poleks iial julgenud unistada , kuigi noodid olid tal olemas ja neid lugedes oli ta ammu nautinud muusikateost . </s> </p>
<p> <s> Nüüd jäi kõik pooleli . </s> </p>
<p> <s> Muidugi , kus ta olekski seda missat ette kanda saanud ? </s> <s> Kas kirikus ? </s> <s> Tavalisele valimistepäeva kontserdile poleks see ju sobinud . </s> <s> Ja laulupidul poleks seda ka laulda saanud . </s> <s> Ning kas oleksidki kõik lauljad olnud nõus missat laulma , sellega vaeva nägema ? </s> </p>
<p> <s> Linnas peatus Joost oma noorema poja juures . </s> <s> Ta jäi linna tükiks ajaks , sest iga päev oli vaja käia naist haiglas vaatamas , oli vaja talle arstirohtusid otsida . </s> <s> Pealegi pidi Aleksandrat varsti opereeritama . </s> <s> Kohustusi oli palju . </s> <s> Algul Joost mõtles veel igal sammul Hetast , kuid vähehaaval unustas ta tüdruku hääle ning näojooned . </s> <s> Mure teise inimese pärast oli liiga suur , sinna kõrvale ei mahtunud enam kedagi . </s> <s> Koduküla ja kool – kõik ununesid vähehaaval . </s> <s> Eia talitas kodus tema loomi , rohis tema peenraid , kastis lilli . </s> <s> Eia käes oli ta maja võti . </s> </p>
<p> <s> Ning laulukoor – seda ei juhatanud enam keegi . </s> <s> Sest dirigent oli eemal , ära . </s> <s> Dirigendil oli muud tegemist , ta külastas haiget . </s> <s> Niisugune imelik sõna oli välja mõeldud ! </s> <s> Haiglas käidi ainult külastamas . </s> <s> Külastusajad olid kindlaks määratud . </s> <s> Joost elas režiimi järgi . </s> <s> Muidugi , ka poeg – too , kelle juures Joost elas – käis oma ema vaatamas . </s> <s> Aga neil oli parajasti väike laps , mõnekuine poiss , oldi kinni rohkem temaga . </s> <s> Joost neid korteris siiski ei seganud , vähemalt omateada , ruumi ära ei võtnud , sest neil oli neli tuba . </s> <s> Korter asus südalinnas . </s> <s> Joosti vanem poeg ehitas parajasti maja , kaugel agulis , seal käis Joost harva – õieti ainult üks kord . </s> <s> Siis veel polnud Joosti pojad omavahel riius . </s> </p>
<p> <s> Lõpuks , sügisel , Joosti naine suri . </s> <s> Operatsioon ei aidanud , ehkki haige elas pärast lõikust veel mõnda aega . </s> <s> Ta oli küll juba peaaegu mõistuseta , vaid aeg-ajalt tuli poolteadvusele . </s> <s> Siis võis temaga vestelda . </s> <s> Ja naise pilk vaatas siis otse Joosti sisse . </s> <s> Ei tea , mis ta seal nägi . </s> <s> Naine ei söönud enam midagi , ta kõhnus , vananes , ja läks järsku täiesti halliks . </s> <s> Joostil hakkas isegi ebamugav , kui naine taoliselt ta otsa vaatas . </s> <s> Sest naine vaatas harjumatult andestavalt ta otsa , justkui head talle soovides ; kui ta enne oli kuri , siis enam mitte . </s> <s> Sõnades aga meenutas naine millegipärast neid aegu , mil nad abiellusid , meenutas esimest lehma , esimest hobust – mis neil olid , meenutas esimest seapõrsast , kelle nad kasvama võtsid , meenutas vana koolimaja , mis oli nende esimene ühine kodu . </s> <s> Joost muutus isegi härdaks , talle tuli peaaegu pisar silma . </s> <s> Nüüd , naist kuulates , mõistis ta , kui igav ja üksluine oli tegelikult nende elatud elu olnud , eriti naisel – sest Joost oli vähemalt sõjas ja laulupidudel käinud , temal oli kogu maailm õpilasi täis , aga millega võis Aleksandra kiidelda . </s> <s> Aga ometi olid nende elud sarnased . </s> <s> Eks nad olnud samasugused elu heitlapsed nagu kõik teisedki inimesed , eks nad piinelnud vaevades , muredes , tasakaalutuses , ja mitte keski , mitte miski polnud neid ju õieti elama õpetanud , polnud ükski raamat ega loosung neile suutnud püsivat kindlusetunnet anda , kõik saavutatu , läbielatu oli alati kellestki sõltuv , millal nad olid õieti olnud iseenda pärisperemehed , millal ise midagi otsustanud . </s> <s> Aleksandra suri , külm kitsas käsi Joosti peos . </s> <s> Millal ta oli viimati seda kätt nii kaua oma peos hoidnud ? </s> <s> Siis kui õpetas naisele klaverimängu , kui seletas ja näitas , milliseid sõrmeharjutusi peaks klaverikunstnik tegema . </s> <s> Siis talle meeldis Aleksandra käsi , see oli palju pianistlikum kui Joostil endal , Joosti käsi oli arme täis , tömp ja sooneline , aga Aleksandral – voolujooneline ja sile , nagu vahast voolitud . </s> <s> Kuid polnud Aleksandral huvi helide vastu , ta läks jälle õue sigadele nõgeseid kiskuma , muud tähtsamat tööd tegema … </s> </p>
<p> <s> Aga nüüd Joost nuttis – sest ta tundis järsku , naine vabanes , sai õnnelikuks , hing lahkus kehast . </s> <s> Nad olid võib-olla teineteisele koormaks olnud , nüüd oli kõik möödas , Aleksandra juba seal , kus valitseb igavene rahu . </s> </p>
<p> <s> Siis sõitis Joost koju , istudes veoauto kastis naise puusärgi kõrval . </s> <s> Pojad läksid enne kohale , et matusetalitust ette valmistada . </s> </p>
<p> <s> Oli ilus soe sügisene ilm . </s> <s> Viljaväljad kollendasid . </s> </p>
<p> <s> Aga Joost ei tahtnud lõpmatutes üksikasjades seda päeva meelde tuletada . </s> </p>
<p> <s> Nädal hiljem läks ta Kuresalule , et laulukoori liikmeid jälle kokku kutsuda . </s> <s> Kaugematele saatis ta sõna , aga Kuresalule läks ise . </s> <s> Jalad nagu omatahtsi viisid ta sinna . </s> <s> Muidugi arutas ta tee peal , kas teeb õigesti , et läheb . </s> <s> Ja mille pärast ta läheb – kas Heta pärast või selleks , et lauluproove jätkata – kuna kõige peamine on ikka muusika . </s> <s> Leinaaega ta endale ei jätnudki – tahtis kohe tegutsema hakata . </s> </p>
<p> <s> Muide , vahepeal oli kodus juhtunud mõndagi . </s> <s> Aga Joosti emotsioonides polnud enam värskust , et uudistele vajalikku tähelepanu osutada , pealegi puudutas juhtunu kõrvalmaja : Juhan ja Neti olid oma abielu lahutanud , Eia oli nüüd Juhani uus naine . </s> <s> Muidugi võttis Joost seda kõike teadmiseks . </s> <s> Aleksandra matusele olid siiski mõlemad naised tulnud , nii Neti kui Eia , kuigi nad hoidsid teineteisest eemale . </s> <s> Joostile oli see ükstaspuha . </s> <s> Netil polnud peale lahutust kusagile minna , ta jäi talusse edasi , talle anti elumajas otsapealne tuba , Juhan ise raius sinnapoole seina uue ukse , et Netil oleks omaette sisse- , väljapääs . </s> <s> Samuti palkas Juhan pottsepa , kes tuppa pliidi ladus , et soe oleks ja toitu võiks valmistada . </s> <s> Samuti jäeti Netile tükike peenramaad ja lauta üks lehm ja paar lammast . </s> <s> Aidavõtmed oli Neti sunnitud ära andma . </s> <s> Leiba ta enam ei teinud perele . </s> <s> Kuidas see muutus nii kiiresti sündis , oli Joostile esialgu arusaamatu , aga ta ei vaevanud pead . </s> <s> Elagu vend kuidas tahab ! </s> <s> Kas tal oli kahju Netist – isegi sellele küsimusele ei osanud ta vastata . </s> <s> Aga külarahval oli jutuainet mitmeks ajaks . </s> <s> Küll oli Juhan ikka äkiline ja otsustamisvõimeline mees ! </s> <s> Kuigi näis , et ta on otsustamisvõimetu ja tossike ! </s> <s> Või tegi Eia temast teise inimese . </s> <s> Lahutus olnud raske , skandaalne ; aga Joost viibis linnas , tema jäi otsesest osavõtust ilma . </s> </p>
<p> <s> Joost jõudis Kuresalule . </s> </p>
<p> <s> Kuresalu peres oli palju lapsi , aga kodus elasid veel vaid kaks tüdrukut : Liida ja Heta . </s> <s> Heta oli pesamuna . </s> <s> Teised pudenesid mööda maailma juba laiali . </s> <s> Isa oli vana mees , kes käis kepiga ja muud tööd enam ei jaksanud teha , kui vaid metsast luuaraage tuua . </s> <s> Ja kuna ta oli kokkuhoidlik ning ihne , siis luuaraagu ei võtnud ta oma metsast , vaid naabritelt . </s> <s> Sellest paisus pahandusi , kuid taati oli võimatu ümber kasvatada . </s> <s> Tema samblakarva hall täishabe kiskus teda juba maa poole . </s> <s> Talu oli laokil , hooned lagunesid . </s> <s> Rehielamu vajus aina madalamaks , sest alumised palgid mädanesid . </s> <s> Perenaine istus parajasti rehielamu akna all muldrikul ja Joost pidi teda esiteks teretama , teiseks – tema kõrval istet võtma . </s> </p>
<p> <s> Eidel oli suur mure , see paistis kohe välja . </s> <s> Ei soovinud ta enam tööd teha , näppe liigutada . </s> <s> Aga eks nii oli selle inimesega alati olnud . </s> <s> Ta kuulus tollesse tüüpkonda , kes alati leiab endale muresid ja kannatusi . </s> <s> Teised inimesed ei leia , aga tema leiab . </s> <s> Sest kui on mure , kannatus – siis pole vaja tööd teha . </s> <s> See on vabanduseks , kui kartulid jäävad muldamata , õu riisumata , peenrad rohimata , hilinetakse viljalõikusega või heinateoga . </s> <s> Kui ei olnud muud muret – eide puhul oli see nii – , siis kirus ta vähemalt oma vanameest või lapsi . </s> <s> Vanameest oli hea kiruda , vanamees oli laisk . </s> <s> Aga lapsi siunas eit küll ilmaasjata . </s> <s> Lapsed olid virgad , eriti Liida – seda teadis Joost täpselt . </s> <s> Sest Liida oli see , kes kündis ja külvas kui vaja , kes lüpsis lehmad ja käis lehmaga ka pulli juures kui vaja , kes korjas marjad ja keetis moosid , kes käis viljaga veskil ja võis mihklipäevaks oinagi veristada kui tarvis . </s> <s> Liida sai iga tööga hakkama , laulis kah veel laulukooriski ; ainult – ta polnud kena ning noormehed ei vaadanud teda . </s> <s> Ja ei võinud ka Heta viletsam töötegija olla . </s> <s> Isa ehk võis kiruda , aga kas tedagi tasus . </s> <s> Isa oli väljakujunenud terviklik isiksus , kes oma mälestustes elas veel ikka Vene-Türgi sõjas , millest osa võttis . </s> <s> Aga too sõda toimus teatavasti möödunud sajandi seitsmekümnendatel aastatel . </s> <s> Heta isa vabanes kroonust juba vana mehena ning alles siis alustas perekonnaeluga . </s> <s> Naine oli talle nagu mingi ohvitseritaoline olevus : mida vähem talle silma alla sattusid , seda parem . </s> <s> Niisugune oli filosoofia . </s> <s> Vanamees jäi sõduriks ka eraelus . </s> </p>
<p> <s> Nüüd on üks sõdur Hetal pea segi ajanud – ütles eit , Heta ema . </s> <s> Joost võpatas . </s> <s> Mida need sõnad tähendasid ? ! </s> </p>
<p> <s> See on üks mitte meie rahvusest sõdur , kes siin rannas piiri valvab , seletas eit … Mis sõdur , mis piir – kaikusid sõnad kui teravad trummilöögid Joosti ajus . </s> <s> Mis maailmast on jutt ? </s> </p>
<p> <s> Ema ei pidavat tütre austajaga sõnagi saama vahetada , sest ei mõista keelt . </s> </p>
<p> <s> Ja tütargi ei mõistvat enam ema sõnu , ema hoiatavaid sõnu , kuigi mõlemad on eestlased ja peaksid teineteisest aru saama . </s> </p>
<p> <s> Üks sõdur olla tütre pea segamini ajanud . </s> </p>
<p> <s> See sõdur on praegugi siin , virises eit . </s> </p>
<p> <s> Joost tõusis püsti , läks rehielamu nurgani . </s> <s> Seal , hoone taga , asus kaev . </s> <s> Joost oli eide jutu sekka juba mitu minutit kuulnud kaevuvinna naginat , keegi pidi seal tegutsema . </s> </p>
<p> <s> Joost seisatas , vahtis ja vaatas . </s> <s> Hoone taga laiusid avarad põllud , esiplaanil oli kaev . </s> <s> Ka Liida ilmus äkki koorijuhi kõrvale , tuli vist laudast . </s> <s> Nii nad vaatasid mõlemad ühes suunas ja nägid üht ja sama pilti . </s> <s> Ämber oli vist kaevu läinud , Heta ja võõras noormees , rohelistes riietes sõdur , püüdsid seda kaevurakete kohale kummardudes kooguga kätte saada ja välja tõmmata . </s> <s> Mõlemad naersid seejuures , noortel oli lõbus . </s> <s> Heta oli õnneliku näoga , patras mingit segakeelt rääkida . </s> </p>
<p> <s> Lõpuks tõmmati ämber ikka üles , siis tassiti see rõõmsalt kahe vahel sauna . </s> </p>
<p> <s> Kas Kuresalul on täna saunapäev ? </s> <s> Ei tea , võõra talu elukorraldus ei puutunud Joostisse . </s> </p>
<p> <s> “ Kas sa laupäeva õhtul tuled proovi ? ” küsis Joost Liidalt tasakesi ja kuidagi masinlikult , ilma et oleks naise poole ise vaadanudki . </s> </p>
<p> <s> Liida lubas tulla . “ Me kõik ootasime , millal te linnast tagasi tulete , ” ütles Liida . </s> </p>
<p> <s> Joost lasi sõnad kõrvust mööda . </s> <s> Kust see sõdur järsku lagedale ilmus ? </s> <s> Kus sai Heta temaga tuttavaks ? </s> </p>
<p> <s> Nagu lugedes Joosti mõtteid , lausus Liida : “ Lehmad läksid merde , vana mälestuse järgi , nagu ikka suvel , roogu sööma … Aga praegu on see … Sõdur aitas Hetal lehmad koju ajada … ” </s> </p>
<p> <s> “ Lehmad ! ” imestas Joost . “ Mis lehmad ? ! ” </s> </p>
<p> <s> Heta nägi Joosti rehetoa nurgal seismas , kuid ei teinud temast väljagi , ei teretanud . </s> <s> Kas ta häbenes ? </s> <s> Võõras keel , võõrad kombed – kas need tõmbasid Hetat ligi ? </s> <s> Sõdurpoiss oli kena küll ja ta tundis end väga koduselt siin . </s> <s> Kuhupoole elu tüürib ! mõtles Joost . </s> </p>
<p> <s> “ Heta ! </s> <s> Tere ! </s> <s> Tule lauluproovi ! ” hõikas Joost eneselegi ootamatult . </s> </p>
<p> <s> “ Ei ma enam tule ! ” hõikas Heta vastu . </s> </p>
<p> <s> Miks ta ei tule ? ! </s> </p>
<p> <s> “ Laulda on ju ikka vaja ! </s> <s> Igas olukorras ! ” </s> </p>
<p> <s> Nüüd , siin metsas , tõstis Joost käed , et dirigeerima hakata . </s> </p><lg type="free"><l> “ Sa vana , sa vaba , sa mägede maa , </l><l> sa kaunis ja rõõmurikas Põhjala ! </l><l> Ma tervitan sind , armsam isademaa , </l><l> su päikest , sinist taevast , haljaid välju … </l><l> su päikest , sinist taevast , haljaid välju . ” </l></lg>
<p> <s> Nii laulis mets ümberringi . </s> </p>
<p> <s> Puud olid tema koor , vanad krobelised männid , vaigused kuusehiiglased – tema lauljad . </s> <s> Lauluhääl ulatus kõrgele , kandus kaugele . </s> </p>
<p> <s> Kuid milleks niisugune viis ? – selgines Joosti teadvus . </s> <s> Rootsi hümn ! </s> </p>
<p> <s> Muidugi , see kuulus enne algkooli kuuenda klassi lauluvarasse nagu paljude teistegi naaberriikide hümnid . </s> </p>
<p> <s> Parem Lätte “ Kuldrannake ” . </s> </p><lg type="free"><l> “ Kuldrannake , kuldrannake ! </l><l> Mil jõuab laev su kaldale ? </l><l> Ju vara kalli koiduga </l><l> su poole võtsin purjeta . </l><l> Silm siiski veel ei kallast näe </l><l> siit üle kõrge , </l><l> … üle kõrge lainemäe ! ” </l></lg>
<p> <s> Kaugemale Joost ei jõudnud … Siit mäe pealt kalmistult oli vaja ära minna , siin ei võinud ju ilmalikke laule laulda . </s> </p>
<p> <s> Ta laskus mäekünkalt alla ja suundus vastumeelselt tihedasse tundmatusse metsa . </s> <s> Mõtted olid viinud ta Heta juurde ja nüüd oli ta süda kurb ja rahutu . </s> </p>
<p> <s> Jah , Joost elas piiri ääres . </s> <s> Sellele oleks võinud tihemini mõelda . </s> </p>
<p> <s> Ja et valvurid räägivad teist keelt kui Joost , kui Heta , kui kohalikud elanikud … </s> </p>
<p> <s> Aga eks ole inimesel nii palju väikseid piirisid ees , et ta suure piirini ei jõuagi . </s> <s> Inimest on maast madalast juba nõndaviisi kasvatatud , et ta suure piiri poole ei lähegi , selle poole ei vaatagi , või kui läheb-vaatab – siis ainult mõtteis . </s> </p>
<p> <s> Kuid too valvur sealt piiri äärest lõi Joostil seekord tõesti Heta üle . </s> <s> Muidugi , Joost hindas end liiga kõrgelt , ülelöömine pole see õige sõna . </s> <s> Hetal polnud mingeid kohustusi Joosti ees , ta polnud lubadusi ega tõotusi andnud . </s> <s> Heta oli vaba inimene . </s> <s> Joost jättis talle oma tundmusist rääkimata . </s> <s> Sellepärast tunnistas ta algul end argpüksiks . </s> <s> Aga ainult algul . </s> <s> Hiljem leidis endale õigustusi . </s> <s> Siiski , kuidagi lõpetamata jäi see vahekord , see seik . </s> <s> See väärinuks enamat . </s> <s> Heta oli vaba , kuid temagi jõudis teatud piirini . </s> <s> Ja Joostil oli äärmiselt kahju , et kogenematu tüdrukuga niimoodi juhtus . </s> <s> Kas oleks pidanud vahele astuma , vähemalt kui pedagoog , kui elutark täiskasvanu ? </s> <s> Aga kui oma vanemategi manitsused ei aidanud . </s> </p>
<p> <s> Muide , Heta Türgi sõjast osavõtnud isa on nüüdseks ammu surnud , venitas oma elukese peaaegu saja aastani välja , aga Heta rohkem kui üheksakümnene ema pesitseb veel ikka Kuresalul edasi , eit on täiesti pime , kuid pidi mõistuse juures olema – mitte nagu Joost . </s> <s> Ainult surma pidi ootama , see aga – teadagi – ei tule niisama lihtsalt . </s> <s> Kõik sõbrannad on Heta emal mullas , sellepärast ei taha eitki enam maa peal olla . </s> </p>
<p> <s> Paik , kuhu jalad Joosti viimaks tõid , oli soine ja märg . </s> <s> Siin kasvasid jämedad haavad ning ka mõned kased ja kuused . </s> <s> Ala oli metsakuivenduse eesmärgil kraavitatud . </s> <s> Sügavad kraavid raskendasid Joosti liikumist . </s> <s> Tahes-tahtmata oli tal jälle tarvis peatuda . </s> <s> Siin tuli tal isegi hirm nahavahele . </s> <s> Sest kuulduse järgi elasid just siin kandis karud . </s> </p>
<p> <s> Sõdurilt , kellega Heta kaevu juures rõõmsalt askeldas , sai Heta lapse , poisslapse . </s> <s> Sõdur ise demobiliseeriti . </s> <s> Sama lühike see Heta romaan oligi . </s> <s> Siia pole midagi muud juurde lisada . </s> <s> Heta unustas uhkuse , otsis armsamat taga , aga kust teda enam püüda , oma koju sõdur ei naasnud , oli hoopis lasknud ennast värvata kuhugi päratu kodumaa löökehitusele . </s> <s> Kas pidi Joost nüüd minema Hetale kaasa tundma ? </s> </p>
<p> <s> Heta võttis lapse , sõitis väikesesse maakonnalinna , hakkas tööl käima , elas ühiselamus , kasvatas poisi üles . </s> <s> Hiljem leidis Heta endale uue mehe , naisemehe , kes Heta pärast lahutas , abiellus temaga , ja Hetal sündis veelgi lapsi . </s> <s> Heta oli kaugel , aga ta oli olemas – Joost kuulis naisest ikka vahetevahel . </s> <s> Poisile andis Heta hea hariduse , too õppis kas arstiks või advokaadiks , kummaks – täpselt Joost ei teagi . </s> <s> Lesknaised ja vallasemad kasvatavad ikka oma poegadest kas arstid või advokaadid – see on vana traditsioon , sest mõlemad elukutsed kindlustasid lapsele nii kaaskodanike austuse kui rahakopika . </s> <s> Ja eks olnud sellises elukutsevalikus ka nagu etteheide või ninapealeviskamine laste isadele ning muilegi parastajaile – et vaadake , mis minu pojast saanud , teie aga … Ja nii edasi . </s> <s> Heta poeg pidi ülikoolis õppejõuna töötama . </s> </p>
<p> <s> Oma viimasest pojast pole Joostil midagi uhket rääkida . </s> <s> Heta pojast võib saada tulevikus tõeline suurmees , Joosti poeg on aga siinsamas , kogu aeg Joosti silme all , tema ei tõuse enam pjedestaali kõrgeile astmeile , jääb jalamile – ehkki vabatahtlikult . </s> </p>
<p> <s> Viimane poeg ! </s> <s> Nagu oma paljude teistegi laste sündi , polnud Joost ka seda ette planeerinud . </s> </p>
<p> <s> Liida sünnitas Joostile poja . </s> </p>
<p> <s> Algul sünnitas Heta , kuus kuud hiljem võttis seesama ämmaemand , Ruustee Meeta vastu Joosti lapse . </s> <s> Ja Ruustee Meeta seletas , et Heta poeg tuli maailma hirmsa kisaga , justkui ei meeldiks talle siin kõik , justkui oleks siin kõik võõrad talle , aga Joosti poeg tuli vaikselt , ilma kisata , ja uinus kohe rahulikult ema kõrval , justkui tundnuks ta , et on kodus ja kõik ümberringi omad ja tal pole vaja koha eest ühiskonnas võidelda , et tal pole vaja kisada ning tapelda . </s> <s> Võib-olla kisas Heta poeg sellepärast nii palju , et teda oldi juba enne sündi solvatud ; Liida aga ootas oma last ja tema jaoks oli koht täiesti olemas … Liida poeg jäi koju ema juurde elama , aga Heta poeg , kui kasvas , kadus kohe kodunt ning temast sai , oli saamas avaliku elu tegelane , maailmaparandaja : Joost luges mõnda tema artiklit lehest siis , kui poiss veel ülikoolis õppis ; Heta poja vaated olid väga kummalised , kuidagi vanamoelised , Joostile endistest aegadest juba tuttavad ! </s> <s> Joostil hakkas kõhe : kas ajalugu tõesti hakkab korduma – kui sellised prohvetid ja rahvajuhid tulevad ; tema arvates võisid inimesel olla vaid kohustused , võlad . </s> <s> Inimene pidi , Heta poja arvates , töötama , ägama eluaeg , et võlad kinni maksta , et usaldus ühiskonna silmis ära teenida … ta kutsus üles ohverdama oma elu inimkonna parema tuleviku nimel . </s> <s> See oli Joostile kui paljunäinud inimesele kuuldud tõde . </s> <s> Heta poja arvates pidi elu minema kogu aeg paremaks ja need , kes sellesse ei usu , olema tagurlased , kelle vastu poleks paha seadusi rakendada – ja kui neid rangeid seadusi veel pole , vaja need luua … Sellest järeldas Joost , et poiss õpib vist advokaadiks . </s> </p>
<p> <s> Liida ja Joost lähenesid teineteisele kohe , kui Heta nad ja koori reetnud oli . </s> <s> Sest polnud siis võib-olla kahte enam üksildasemat inimest kui nemad . </s> <s> Nende suhtlemisaeg oli lühikene ja keegi ei saanud sellest teada . </s> <s> Mingi rumal kirg haaras nad oma võimusesse . </s> <s> Pärast nad kahetsesid . </s> <s> Pärast nad eemaldusid teineteisest ja jäid jälle võõrasteks . </s> </p>
<p> <s> Kuid ka Liida lahkus koorist . </s> </p>
<p> <s> Liida poeg õppis koolis Joosti käe all . </s> <s> Poiss oli andekas , aga polnud edasipüüdlik . </s> <s> Kodus ka ei tõugatud teda tagant . </s> <s> Ta õppis ainult mõned aastad , lõpetas ainult neli klassi . </s> <s> Liida võttis ta suurde lauta , kus lehmi lüpsis , kaasa . </s> <s> Poiss abistas ema töös . </s> <s> Hiljem ta teenis sõjaväes , võttis naise . </s> <s> Naistki ei otsinud ta kaugelt , nais oma nõbu . </s> <s> Töökam ta siiski oli kui vanaisa , Türgi sõja soldat . </s> <s> Poiss ehitas Kuresalule uue maja . </s> </p>
<p> <s> Jah , ega Joost Hetat rohkem enam näinud ole , see oligi see viimane kord , kui tüdruk kaevu juures lõkerdas . </s> <s> Hiljem , veel kaua aega järjest , kui ta kuulis kusagil Heta nime või räägiti Kuresalu talust , võpatas mees ja valu läbis tema südant . </s> </p>
<p> <s> Kuni jäi sellestki olemata olnud seiklusest vaid vesine mälestus . </s> </p>
<p> <s> Need on faktid Joosti elamata elust . </s> </p>
<p> <s> Saatuse tahtel sattus Joosti teele veel tulevikus teisigi naisi , ning tal sündis kauguses veel üks laps , tüdruk , kuid mitte kõike olnut ei tahtnud vanamees meenutada . </s> </p>
<p> <s> Ei olnud veel väga pime , aga juba paistis täht kuuselatvade tagant . </s> <s> Päike alles loojus . </s> </p>
<p> <s> Joost istus kraavikaldal , jalad vee poole . </s> </p>
<p> <s> Järsku tuli talle pähe mõte ning mitte esimest korda , jälle tuli – et kogu see maailm tema ümber , see on Rajari loodud , ta elab Rajari planeeritud , väljamõeldud , loodud keskkonnas , Rajar ongi jumal , ja kes tahab võidelda jumala vastu – aga neid tahtjaid on alati olnud – , peab … peab , see tähendab oleks pidanud võitlema Rajariga ! </s> </p>
<p> <s> Ning taas tõstis Joost käed , et lasta oma kooril laulda , seekord M. Lüdigit . </s> </p><lg type="free"><l> “ Unerahu tooja öö on tulemas , </l><l> päike läheb looja hiilges ilusas . </l><l> Juba oru pinnal viibib videvik , </l><l> Kõrge kingu rinnal hiilgus imelik … ” </l></lg>
<p> <s> Dirigeerimine pakkus talle rahuldust ja tekitas vaimustust . </s> <s> Oli niimoodi , justkui viibiks ta kontserdil ja mitte tema üksi , vaid iga puu : ja kõik kuulasid , kuidas helisesid sõnad , laused ning tõusis vähehaaval laotusesse laul … Üha energilisemaks muutusid Joosti käeliigutused , üha kaunimaks läks muusika , üha süvenev oli inimese ekstaas ! </s> </p>
<p> <s> Joosti tõi metsast ära Kaubo . </s> </p>
<p> <s> Vanamees pandi sinnasamasse tuppa , milles kunagi elas lahutatud Neti , luku taha . </s> <s> Ta oli nõrk ning ta asetati voodile , kaeti paksu tekiga , ja sinna teki alla ta jäigi lamama . </s> <s> Endine väljapääs , uks , mille vend Juhan omal ajal raius , oli uuesti kinni ehitatud , ja seega polnud Joostil enam põgenemisvõimalusi . </s> </p>
<p> <s> Sale kirjutas linna Joosti poegadele kirjad ning jäi vastuseid ja poegi endid ootama . </s> </p>
<p> <s> Samuti kirjutas Sale kirja Andželale , Lili tütrele , ning jäi ka teda või tema vastust ootama . </s> </p>
<p> <s> Kuigi poegi ei tulnud , samuti ei andnud end näole Andžela . </s> </p>
<p> <s> Andžela polnud enam ammu Joosti vaatamas käinud . </s> <s> Viimati käis seitse aastat tagasi . </s> <s> Joost palus talt abi kartulite müümisel . </s> <s> Sügisel oli saak suur , Joostil raha tarvis . </s> <s> Andžela sõitis siis oma uue mehega , kes oli veoautojuht , viimase masinal kohale – viiski kogu saagi minema . </s> <s> Kuid seejärel pole end enam näole andnud , ka raha ei saatnud . </s> </p>
<p> <s> Pojad ka ei tulnud . </s> <s> Eia ja Sale arvasid – nad kardavad ühel ajal siia sattuda , kuna nad ei kannata teineteist silmaotsaski . </s> </p>
<p> <s> Kaubo , kes end nüüd igal laupäeval-pühapäeval kohale vedas , teadis , et vennad on naiste pärast omakeskis riius . </s> <s> Vanem vend pidavat süüdistama nooremat , et too tema naist piidleb . </s> <s> Oli teadmata , kas jutt on aluseta või tõsi . </s> </p>
<p> <s> Noorem poeg sõitis siiski ükskord autoga kohale . </s> <s> Ta ei sõitnud üksi , kaasas olid tal poeg ja minia . </s> <s> Viimased suundusid kohe metsa seenele . </s> </p>
<p> <s> Joosti noorem poeg istus isa voodi äärele , kuid paistis , et Joost ei tundnud teda enam ära . </s> </p>
<p> <s> Poeg istus kogu aeg , niikaua kui noored seeni korjasid , isa toas , ei tulnud sealt välja . </s> </p>
<p> <s> Sale ja Eia valmistasid samal ajal süüa , keetsid kohvi , katsid suures elutoas laua . </s> <s> Kaubo tassis kööki kuivi puid . </s> </p>
<p> <s> Sale ja Eia panid lauale kõige ilusama lina , otsisid panipaigast lagedale kõige ilusamad lauanõud . </s> </p>
<p> <s> Kuid linlased ei istunud pärast lauda , nagu oodati . </s> <s> Vastupidi , nad sõitsid ära . </s> <s> Joosti poeg pakkus Eiale enne ärasõitu väheke raha , Eia võttis kohmetusest selle vastu . </s> <s> Raha oli määratud vanamehe eest hoolitsemiseks . </s> </p>
<p> <s> Sale oli hirmus vihane , aga Eia ja Kaubo kaitsesid Joosti nooremat poega . </s> <s> Oli temalgi muresid küllaga . </s> <s> Nimelt proovisid Joosti poeg ja tema naine vanas eas veel üht last saada , ainuke ja vanem laps oli seeaeg juba ligi kahekümne viie aastane . </s> <s> Uus soovitud laps sündiski , kuid sündis nõdrameelne , vigane . </s> <s> See ootas nüüd kodus neid , linnaminejaid , koos oma emaga . </s> </p>
<p> <s> Osake kavatsetud pidulikust söömaajast viidi Joostilegi , kuid Joost ei puutunud toitu . </s> <s> Nii oli see juba nädalaid . </s> <s> Ainult tilgakese vett jõi ta vahetevahel toolile jäetud klaasist . </s> </p>
<p> <s> Joost ei oodanud endale kedagi külla . </s> <s> Peaasi oli talle soe tuba ja teadmine , et ta asub isatalus ning et majasse jätkub hääli : palju , ja erinevaid . </s> <s> Peale Eia , Kaubo ja Sale liikusid siin veel ringi Sale lapsed , poiss ja tüdruk ; tüdruk valmistus pealegi mehele minema , tema peigmees viibis tihtipeale siin ning ka peenikest peret oodati pingsalt – tüdruk oli käima peal ja pulmad tulemas … </s> </p>
<p> <s> Lühikestel teadvuseloleku hetkedel mõtles Joost meeleheitlikult , mida ta saaks selle maja rahva heaks teha , mida ta saaks kinkida kas või tüdrukulegi , kes valmistus mehele minema ja emaks saama , kuid midagi huvitavat ja hinnalist ei tulnud talle meelde . </s> <s> Ta teadis , et kõrvalhoones , tema enda majas , on tal ühe raamatu vahel kakssada rubla , kuid ta ei suutnud meelde tuletada , mis on raamatu pealkiri ja kus see raamat täpselt asub ; selle raamatu koos rahaga oleks võinud kinkida tüdrukule , kelle häält ta ikka läbi õhukese vaheseina kuulis . </s> <s> Joosti enda hääl oli päris ära kadunud , ta liigutas suud , kuid arusaadavaid sõnu sealt enam ei tulnud ning nii ta eelistaski pigem hoopis vaikida . </s> </p>
<p> <s> Joostil oli kahju oma pojast , kes istus siin tema kõrval ja vaikis ja kes mõtles hoopis millestki muust , mitte aga temast , oma lihasest isast . </s> <s> Joostil oli hea meelgi , et poeg sai niiviisi segamatult mõne tunni istuda , kus mujal tal ikka sellist võimalust on , pole tööl , pole kodus . </s> <s> Joost mõistis , et poja elu ei läheks selle tõttu kergemaks , kui ta isa tervis kord paraneks või kui ta isa kord surebki : muud mured jäävad ikka . </s> </p>
<p> <s> Nii et – ei muuda elu midagi , ei muuda surm midagi . </s> <s> Järelikult – ei jää mälestust temast . </s> <s> Ei jää elusat haava , mis kord suurte raskustega kinni kasvab . </s> <s> Elu läheb kohe edasi , vähematki tõrget ei ole , ei teki . </s> <s> Pausikoht puudub . </s> </p>
<p> <s> Joostist ei sõltunud enam ühegi inimese saatus . </s> </p>
<p> <s> Sellepärast , kui ta läbi ripsmete vahtis poega , mõistis ta ühtlasi : nüüd on ta küps ära minema … oma päriskoju … sinna peab minema soovideta , kiusatusteta , vihkamiseta – ja just niisugune ta praegu oli . </s> </p>
<p> <s> Kui poeg lahkus , siis võttis ta isa käe korraks oma kätte ; Joost tundis , kuidas mees võpatas – vist harjumatult külm oli isa käsi ; kuid oli kuidas oli , sümboolne teatepulk sai edasi antud … las poeg nüüd võitleb edasi , otsib rahu ja õigustust . </s> </p>
<p> <s> Kolksatas kinni uks poja järel , kõik jäi vaikseks , hiljem kostis õuest lahkuva auto mürinat . </s> </p>
<p> <s> Siis hakati suures toas einet võtma , toodi Joostilegi pruukosti , mis jäi paraku puutumata . </s> </p>
<p> <s> Joost kuulas toidunõude klõbinat , matsuvaid suid , ühesõnaga elu hääli , ja see jäi viimaseks muusikaks tema teadvuses . </s> </p>
<p> <s> Joost püsis pärast oma poja Olavi külaskäiku elavana veel ligi kaks kuud . </s> </p>
<p> <s> See oli kole raske aeg Eiale . </s> <s> Sest Eia viibis kogu aeg kodus . </s> <s> Sale sai vähemalt tööl käia . </s> </p>
<p> <s> Joost rapsis , oigas ja kisendas oma toas , loopis puruks kõik taldrikud ja tassid , mis talle toodi , voodi ette toolile pandi . </s> <s> Süüa-juua sai talle veidi anda vaid siis , kui Kaubo tuli ja vanameest jõuga kinni hoidis , niimoodi õnnestus teda vähekene toita , kuid ega seegi aidanud – vanamehe magu ei võtnud enam midagi vastu . </s> <s> Peamised agooniahood tulid vanamehel peale siis , kui oli öö ja teised majalised tahtsid magada ; päeval haige rahunes veidi ja magaski – aga siis polnud jälle teistel aega magada . </s> <s> Kardeti , et vanamees tõuseb üles , lõhub akna ja veristab end klaasikildudega ; akna ette pandi paks vatitekk . </s> <s> Aga haige oli nõrk , ei jaksanud enam tõusta . </s> <s> Kõige hullem – vanake , olles ise hirmsas meeltesegaduses , sõimas ja sajatas ja needis kogu aeg ilma ja inimesi ; ja kui Eia vahel kikivarvul tollele koletisele lähenes , siis kuulis ta oma nime äraneetavate hulgas . </s> <s> Oli teisigi isikuid , keda Joost needis : Andželat , Lilisid , Jarnot , Kaubot , Salet , Sale lapsi , ning ka võõraid , keda Eia ei tundnud : nagu Rajar , Juliette ja teised … Värisedes lahkus siis Eia toast , istus köögis taburetile ja nuttis vaikselt , puudutatud ebaõiglusest ja tundes kaasa vanamehe piinadele , mis tal rahulikult surra ei lase . </s> <s> Aga aidata ta ei osanud . </s> </p>
<p> <s> Vahepeal avaldas ajaleht Rajari nekroloogi , kuigi Eia ei taibanud sellest midagi arvata , sest tema oli ajalookauge inimene , ei pööranud tähelepanu sündmustele ega sündmuste kordasaatjaile , tema silmad libisesid nagu muuseas üle ridade “ … pärast pikaajalist rasket haigust … ” ja “ grupp seltsimehi ” . </s> <s> Eia jaoks oli ajalugu üks ja seesama ; rahvas , riik , keel ja maailm – kõik oli üks , sest tema polnud kaugel käinud ja ei teadnud midagi suurtest vihavaenudest , suurtest kättemaksudest ja kättemaksusoovidest ja rahvaste rändamistest , tema elu oli tema ise , tema lehm , tema lambad , tema peenramaa ja õueteed , tema lapsed ja lapselapsed . </s> <s> Ka haige Joost oli tema elu ning ta teadis : teistegi inimeste elud on samalaadsed , palju on kannatusi , vähe on rõõmu , aga elama peab , kui elutahe ja -jõud on sinust tugevamad ja on kord su sünnitanud . </s> </p>
<p> <s> Vahepeal tuli veel lumi maa , kuigi aeg oli varajane päris talveks . </s> </p>
<p> <s> Ja siis , esimese lume aegu , surigi Joost . </s> </p>
<p> <s> Sale võttis end nädalaks töölt lahti ja hakkas matusteks valmistuma . </s> <s> Loomulikult saatis ta telegrammi Olavile , Andželale , veel mõnele teadaolevale kaugele sugulasele , aga Joosti vanemale pojale ei teatanud midagi . </s> </p>
<p> <s> Salel ja Eial oli samal ajal veel lisamure : Sale tütar lamas sünnitushaiglas , arstid olid ta sinna varakult sisse võtnud , sest võis oodata rasket sünnitust . </s> </p>
<p> <s> Matusepäeva hommikul sõitis autoga kohale Olav . </s> <s> Sedapuhku olid tal kõik perekonnaliikmed kaasas : abikaasa , poeg , pojanaine , pojatütar ning ka teine poeg , kes nõdrameelne . </s> <s> Peamist tähelepanu osutasidki kõik sellele olevusele . </s> <s> Eia ja Sale nägid teda esmakordselt . </s> </p>
<p> <s> Joosti enam kodus polnud . </s> <s> Joost ootas matuselisi juba kirikus , puusärgis . </s> </p>
<p> <s> Olavi naine hoidis nõdrameelset tugevasti käest . </s> <s> Ometi tõmbas poiss enda järsku lahti ja pistis metsa poole jooksu . </s> </p>
<p> <s> Kui poleks olnud Kaubot läheduses , siis oleks ei tea mis veel juhtunud . </s> <s> Aga Kaubo sööstis poisile järele ja püüdis põgeniku kähku kinni . </s> </p>
<p> <s> Olav vabandas õue kogunenud inimeste ees . </s> </p>
<p> <s> Vahejuhtum lõppes nii , et nõdrameelne pandi Joosti endisesse tuppa luku taha . </s> <s> Olavi naine istus temaga seal kaua aega , enne kui välja tuli ja kirikusse võidi sõita . </s> <s> Ta olevat poisile rahusteid andnud . </s> </p>
<p> <s> Kirikusse läksid Sale ja Kaubo jalgsi . </s> <s> Olav sõitis oma perega autos . </s> </p>
<p> <s> Eia jäi koju . </s> </p>
<p> <s> Matuselised juba ootasid , kes kiriku sees , kes kiriku ees . </s> </p>
<p> <s> Tee peal sõitis Olavi pere mööda ühest kolmeliikmelisest inimgrupist , kes samuti rühkis – ilmselt kiriku poole . </s> <s> Mees ja naine vedasid paksus lumes kelku , millel istus eelkooliealine poiss . </s> <s> Autot silmates astusid nad tee kõrvale paksu lumme . </s> </p>
<p> <s> “ Kas see polnud mitte Jarno ? ” küsis Olavi poeg , kes istus roolis . </s> </p>
<p> <s> Olavi poeg tundis Jarnot ajast , mil mõlemad olid veel lapsed . </s> <s> Sest Olavi poeg veetis vahel suve Joosti juures ja Jarnogi käis mõnikord seal – et Andžela lapsi pildistada ; Andžela tellis , kellelgi teisel ümbruskonnas fotoaparaati polnud . </s> <s> Joosti vanemal pojal küll oli , kuid too ei tunnistanud ei Lilit , ei Andželat ega Andžela lapsi . </s> <s> Siis , pärast pildistamist , oli Jarno ka Olevi pojaga mänginud ; nad ehitasid koos ojale tammi ette , et vesi tõuseks ja ojas supelda saaks . </s> </p>
<p> <s> “ Ma viin teid kohale , siis sõidan nendele järele , ” ütles poeg isale . </s> <s> Isa oli nõus . </s> </p>
<p> <s> Nii ta tegigi . </s> </p>
<p> <s> Hiljem selgus , et Jarno oli Joosti matusel tema ainukene õpilane , kui mitte arvestada Salet , Olavit ennast ning kellameest , kes agarasti jumalateenistuse sisse juhatas . </s> </p>
<p> <s> Suurem hulk inimesi olid Lili sugulased , kes sõitsid kohale ligidalt ja kaugelt . </s> </p>
<p> <s> Praost Sutti ainult polnud . </s> <s> Tema oli just sügisel oma ameti vanuse ja viletsa tervise tõttu maha pannud . </s> <s> Uus pastor , kes nüüd Sutti asendas , oli noor ja vilumuseta ning ei tundnud Joosti üldse . </s> </p>
<p> <s> Kohalikke elanikke oli ka väga vähe matusetalitust vaatama tulnud , põhiliselt sellepärast , et ilm oli kehv . </s> </p>
<p> <s> Nii et täiesti tavaline matus – ei uhkeid kõnesid ega eriti palju pisaraid . </s> </p>
<p> <s> Andžela oli siiski tulnud , oma mehega , selle veoautojuhiga . </s> </p>
<p> <s> Kui löödi kirikukella , seisis Eia trepil , ja kuna tuul oli kiriku poolt , siis kuulis ta neid helisid . </s> <s> Tal ei olnud kahju , et ta kirikusse ei saanud minna , ta ise ju ei avaldanud selleks soovi . </s> <s> Ta jäi parema meelega koju . </s> <s> Toas nohises aga magada nõdrameelne . </s> </p>
<p> <s> Väljas tuiskas peenikest lund ja kella kõla järgi võis Eia ette kujutada , kuidas matus kulges , mis faasis see parajasti on . </s> </p>
<p> <s> Mõni nädal läks mööda . </s> <s> Lumi sulas ära . </s> <s> Vahel sadas hoopis vihma . </s> <s> Taevas kerkisid mustad sügisesed pilved . </s> </p>
<p> <s> Eia tütretütrel sünnitus ebaõnnestus . </s> <s> Ta oli nüüd kodus ja loomulikult polnud tema meeleolu kõige parem . </s> <s> Peig viivitas abielu registreerimisega , kuigi oma tulevast külastas endiselt ja lohutas teda kuidas oskas . </s> </p>
<p> <s> Olav müüs kohe Joosti maja maha . </s> <s> Ise kohale ei sõitnudki , ulatas linnas ostjale võtmed ning kaup oligi tehtud . </s> </p>
<p> <s> Uuteks omanikeks osutus üks vanem abielupaar , need tulid tutvustasid end varsti Eiale . </s> <s> Vanakesed lubasid ostetud majas aasta ringi elama hakata . </s> <s> Neil pidi olema ka hulk lapsi ning lapselapsi , kellele antakse siin suvitamisvõimalusi . </s> </p>
<p> <s> Eia ei teadnud , kas vaja uute naabritega sõprust arendada või mitte . </s> <s> Liialt pealetükkivad nad igal juhul küll polnud . </s> </p>
<p> <s> Muidugi pani see asjaolu , et maja nii ruttu ostja leidis , Eiat imestama . </s> </p>
<p> <s> Varsti sõitis täiesti ootamatult kohale morn ning tõsine Olav . </s> <s> Ühel külmal kahusel hommikul peatas ta oma auto Eia värava ees ja tuli sealt välja koos nõdrameelsega , oma lapsega . </s> </p>
<p> <s> Olav palus jumalakeeli , et tohiks poja niikauaks Eia juurde jätta , kui naisega lõunas puhkab . </s> <s> Seega umbes kuuks ajaks . </s> <s> Olav oskas väga ilusasti paluda . </s> <s> Temal ja naisel pidid närvid läbi olema , isa surm lisas veel kannatusi , muret ja läbielamisi juurde , nad tahaksid kordki puhata paljude aastate jooksul , neil on selleks nagu õiguski . </s> </p>
<p> <s> Nõdrameelne istus nagu kiuste ilusasti paigal . </s> </p>
<p> <s> Eia kuulas Olavit , suu ammuli . </s> <s> Temaga ei vaevunud ju keegi kunagi pikalt rääkima . </s> <s> Nüüd aga puistas Olav hinge – kui raske tal on , ja Eia mõistis Olavit , informatsioon mõjus . </s> </p>
<p> <s> Eia ei jõudnud veel suudki lahti teha , kui tehing oli tehtud , kui juba oli nõus abistama . </s> <s> Võib-olla toimis ta mõtlematult , kuid ega Olav talle mõtlemisaega andnudki . </s> <s> Salet polnud ka kahjuks kodus , tema oleks võinud vastu seista . </s> <s> Kuid ega sedagi tea . </s> <s> Sale oli ka üldiselt pehmevõitu iseloomuga inimene , kes kõikjal ja kõigile kaasa tundis , vähemalt alguse härdushoogudes . </s> <s> Eia ja Sale olid rohkem tagantjärele kahetsejad . </s> </p>
<p> <s> Nii et Olav sai ruttu kaubale . </s> <s> Ta tutvustas naisele nõdrameelset lähemalt . </s> <s> Poiss pidi rahulik olema , eriti kui talle tihti rahusteid anda . </s> <s> Olav asetas lauale arstirohtusid . </s> <s> Söögi suhtes olevat poiss vähenõudlik . </s> <s> Kaugele ta kolama ei lähe , nüüd on talle ju koht ja inimesed tuttavad , esimene kord – siis oli teine asi , kõik ümberringi võõras ja hirmuäratav . </s> <s> Magab ta kaua , kuni neliteist tundi ööpäevas , see on ka hea . “ Ning mis sa ikka vaese inimlapsega teed ! ” lõpetas Olav oma kõne . </s> </p>
<p> <s> “ Raha ! ” tuli millegipärast üks sõna üle Eia huulte . </s> </p>
<p> <s> “ Raha ! ” ehmatas ka Olav ning haaras rahakoti raskust . </s> </p>
<p> <s> Eial oli hiljem häbi selle juhuslikult üle huulte libisenud sõna pärast . </s> </p>
<p> <s> Olav sõitis minema . </s> <s> Nõdrameelne sellele ei reageerinud . </s> <s> Ta oli uutes riietes ja sellepärast võib-olla kammitsetud olekus . </s> <s> Eia lubas tal välja jalutama minna . </s> </p>
<p> <s> Eia unustas poisi varsti , sest tal oli oma toimetusi küllaga . </s> </p>
<p> <s> Joosti maja õuel tehti parajasti tuld . </s> <s> Poiss läks sinna . </s> <s> Seal oli huvitav . </s> </p>
<p> <s> Uutel naabritel , vanapaaril , olid abis nende täiskasvanud lapsed . </s> <s> Nad tassisid majast ja kõrvalhoonetest välja nendele mitte vajaminevaid asju ja pabereid . </s> <s> Vanad toolid , puunõud , vihikud , kirjad , noodid , õpikud , muud raamatud – kõik rändas tulle . </s> <s> Leek tõusis taeva poole . </s> <s> Lakast aeti alla vanad põhud , kuuri alt leiti ärakuivanud luudi ja saunavihtu , katkisi rehasid , mesipuid , hobuseriistu … Midagi mitte-oma polnud uutele valdajatele tarvis . </s> <s> Tulle visati fotosid , pilte , tõmmati seintelt maha pleekinud tapeeti kui plaastrit ning tassiti rullidena lõkkesse . </s> </p>
<p> <s> Poissi , nõdrameelset , lummas see vaatepilt . </s> </p>
<p> <s> Eiagi vaatas vahel kaugelt tule poole ja nägi – poiss seal , häda pole midagi . </s> </p>
<p> <s> Suurpuhastusega tegeldi pilkase pimedani . </s> <s> Ja pilkase pimedani passis tule juures või selle läheduses poiss . </s> <s> Naabrid isegi harjusid temaga . </s> <s> Nad lubasid tal üht-teist tullegi visata . </s> <s> Polnud kedagi teist , kes sellest tööst nii tohutut lõbu oleks tundnud . </s> <s> Poiss vaatas , kui ahnelt tuli sõi kraami . </s> </p>
<p> <s> Aga õhtul , kui lõke õues oli juba kustumas , süttis Joosti elumaja . </s> </p>
<p> <s> See oli niivõrd ootamatu , et inimesed nagu kivinesid . </s> <s> Nad seisid osavõtmatult ümber maja ja ei osanud hoone päästmiseks midagi ette võtta . </s> </p>
<p> <s> Ja ega siin olekski miski abi aidanud . </s> </p>
<p> <s> Ainult nõdrameelne poiss tundis suurt rõõmu , jooksis aina edasi-tagasi ja plaksutas käsi . </s> </p>
<p> <s> Eia viis poisi tuppa , kartes , et too kogemata tulle satub . </s> <s> Poiss alistus vahtutahtmist , Eia haaras tal kõrvust kinni , tegi poisile valu – nii oli soovitanud ka Olav … </s> </p>
<p> <s> Eia käskis poisil Joosti tuppa Joosti asemele magama heita . </s> <s> Lahkudes lukustas ta ukse . </s> </p>
<p> <s> Salet polnud veel . </s> <s> Ta tuli alles pärast keskööd , oli sõbranna sünnipäeval olnud . </s> </p>
<p> <s> Joosti maja langes selleks ajaks juba suure ohkega kokku . </s> </p>
<p> <s> Eia käis öösel korraks nõdrameelse und kontrollimas . </s> </p>
<p> <s> Poiss magas , õnnis naeratus näol . </s> <s> Ta magas peaaegu lõunani . </s> <s> Ja kui ärkas , tormas ta kohe akna juurde – et vaadata kahjutule hävitustööd . </s> </p>
<p> <s> Päeval tulid õnnetud naabrid , et arutada Eiaga eilseid sündmusi ; nad tahtsid kokku saada ka poisiga , küsida temalt midagi , sest tõtt-öelda – nad kahtlustasid süütamises toda “ hullu ” . </s> <s> Eia aga hoidis nõdrameelse kindlameelselt luku taga . </s> <s> Poiss ise ka ei tunginud toast välja . </s> <s> Ta nagu seedis veel üleelatut , muljed toitsid teda mitu päeva , ta oli rahulik . </s> </p>
<p> <s> Nõnda juhtus Joosti varanduse ja pärandusega vaevalt mõni nädal pärast tema surma . </s> </p>
<p> <s> Nädal pärast eespool mainitud sündmust hakkas öösel põlema Eia maja . </s> </p>
<p> <s> Eia ärkas , kui köök ja üks kõrvaltuba olid juba suures tules . </s> </p>
<p> <s> Läkastades proovis Eia läbi köögi nõdrameelse toani tungida , et päästa poissi tulesurmast , kuid ei suutnud … Ahastades väljus ta hoonest . </s> <s> Seda enam oli ta imestunud , kui kohtas poissi juba õues , kus see vaimustunult kargles . </s> <s> Kuidas ta välja sai , jäigi saladuseks . </s> </p>
<p> <s> Peale Eia polnud kodus parasjagu kedagi . </s> <s> Sale jäi ööseks alevisse , kus temal ja ta tütrel oli kahe peale üks tuba , tütar käis ka juba tööl ; Sale poeg õppis talvel tehnikumis . </s> </p>
<p> <s> Eia võttis poisil õlgade ümbert kinni , poiss taltus ; võiks isegi öelda , et Eia toetus poisile , sest kellele muule tal siin öös toetuda oli . </s> <s> Külarahvas magas , kedagi äratama ei tahtnud Eia minna . </s> <s> Ja niisugust suurt maja oli võimatu kustutada , oleks vaja olnud mitu tuletõrjeautot , aga kust neid siin võtta . </s> </p>
<p> <s> Varsti võis majas plahvatada gaasiballoon ja Eia lükkas poissi ning läks ka ise eemale . </s> </p>
<p> <s> Pea plahvatus toimuski . </s> </p>
<p> <s> Peale seda hakkas Eia eneselegi märkamatult poissi peksma . </s> <s> Ta hoidis ühe käega poissi kõrvast , teise käega ladus talle hoope , kuhu juhtus . “ Ütle , kas sina panid maja põlema ! </s> <s> Miks sa seda tegid ! ” karjus ta seejuures . </s> <s> Aga nõdrameelne ei osanud ju rääkida , ta vaid mõmises midagi , põikles hoopide eest kõrvale ja põlev maja peegeldus tema hirmunud silmadest Eiale vastu . </s> </p>
<p> <s> Plahvatus äratas lähimad naabrid – mitte need , kes Joosti maja ostsid , sest nemad olid esialgu pettunult linna naasnud , vaid need , kes elasid teispool lagendikku ja põndakut – pensioniealise mehe ja naise . </s> <s> Naine jõudis enne kohale , Eia ei pannud teda tähelegi , peksis endiselt lõdva käega poissi . </s> <s> Naine astus vahele , vabastas poisi , öeldes millegipärast : “ Mis sa last taod ! </s> <s> Ega tema süüdi ole ! ” Siis heitis naine Eia õlule vatijope , sest Eia oli ju ööriietuses . </s> <s> Poiss seevastu oli korralikult riides , nii nagu ta päeval ikka õues käis . </s> <s> Ka see asjaolu pani hiljem Eia imestama . </s> </p>
<p> <s> Hommikul , kui maja oli maani maha põlenud , kutsusid head naabrid Eia ja poisi enda juurde – “ ajutiselt elama ” , nagu nad ütlesid , ja pakkusid külmanud , väsinud inimestele kohvi ning võileibu . </s> <s> Poiss pandi eestuppa kušetile magama , Eia aga magada ei tahtnud . </s> <s> Eia kartis Salet , muud ei midagi . </s> <s> Mis siis saab , kui Sale tuleb – enam pole kodu , enam pole asju , riideid , jalatseid , pesu , midagi ! </s> <s> Võib-olla oli tal rahagi kodus . </s> <s> Ning kõik pahandused said alguse hetkest , mil Eia nõustus Olavi ettepanekuga : võtta tema nõdrameelne poeg kuuks enda juurde . </s> </p>
<p> <s> Naabri perenaine suhtus poissi poolehoidvalt , haletses teda . </s> <s> Perenaisel endal oli pime tüdruk sündinud , ta teadis , mida tähendab vigase lapse üleskasvatamine . </s> <s> Praegu viibis see tütar linnas perenaise õe juures ; Eia polnud tema olemasolust enne kuulnudki , nüüd alles kuulis . </s> <s> Aga üks asi on , kui oled loll , teine asi , kui pime – nii arvas Eia . </s> </p>
<p> <s> Ja niimoodi , hoopis teistel teemadel peatudes , ei jõudnudki Eia tundliku südameni too fakt , et ta on praegu jälle kodus , majas , kus kunagi sündis ja kus peaaegu kuuskümmend aastat polnud enam viibinud . </s> </p>
<p> <s> Enne uut aastat oli veel selguseta , kus Eia tulevikus elama hakkab . </s> </p>
<p> <s> Sale oli väga vihane , ta tahtis Olavile lõunasse telegrammi saata , et mees kohale sõidaks ja nõdrameelse poja ruttu ära viiks , kuid ta ei teadnud aadressi , Olav polnud ära sõites jätnud ja Eia polnud osanud küsida . </s> <s> Sale oli ka veendunud , et nimelt poiss majad põlema pani . </s> </p>
<p> <s> Nüüd meenus Eiale jälle Olmvirgi kodu , mille ta kord Peipsi äärest tulnud Tursa-nimelisele mehele maha müüs . </s> <s> Praegu oleks seda maja tarvis läinud . </s> </p>
<p> <s> Linnast kutsuti kohale Kaubo , et tema midagi välja mõtleks , olukorraga tutvuks . </s> </p>
<p> <s> Pühapäeva hommikul tuligi Kaubo suurelt teelt , bussi pealt . </s> </p>
<p> <s> Ta vahtis mõlemat ahervaret , jättis oma kummisaabaste mustrilised jäljed püdela tuha sisse – sest öösel oli sadanud vihma , kuigi oli juba ametlikki talv . </s> </p>
<p> <s> Siis läks ta otsejoones Eiat vaatama . </s> </p>
<p> <s> Parema meelega oleks Kaubo küll lagendikult jälginud , kuidas heitlik tuul küla vahel raagus puid igasse kanti koolutab , talle meeldisid looduse kapriisid , aga selle asemel pidi ta minema inimeste inimlikke hädasid leevendama . </s> </p>
<p> <s> Kaubo kohtas naabri õues ärevat seltskonda . </s> <s> Polnud ta nende naabritega kunagi suhelnud , aga nüüd sundis vajadus . </s> </p>
<p> <s> Eia oli ärevuse tekitaja . </s> <s> Tema sumises kui püünisesse sattunud mesilane . </s> <s> Poiss olla jälle plehku pistnud . </s> </p>
<p> <s> “ Missugune poiss ? ” oli Kaubo küsimus . </s> </p>
<p> <s> “ Eks ikka see nõdrameelne , milleks sa veel küsid ? ” pilkas Eia . </s> </p>
<p> <s> “ Ako ? ” lausus Kaubo . </s> <s> Tema jaoks oli poisil ka nimi , ja kuna ta oli hea mäluga , siis pidas ta ka kõik nimed meeles . </s> <s> Ning ta ei suhtunud vaesesse poissi sugugi vaenulikult . </s> </p>
<p> <s> Kaubo tahtis tegelikult rääkida hoopis muust . </s> <s> Ta oli linnas juhuslikult kohanud Joosti vanemat poega . </s> <s> Too meesterahvas ei teadnudki veel , et tal isa surnud on , keegi polnud talle ütelnud , ka Kaubo ei hakanud ütlema , kui lähedasemad inimesed seda teinud polnud . </s> <s> Ning oli veel muidki uudiseid . </s> </p>
<p> <s> Aga kohapeal juhtunud järgmine lugu . </s> <s> Majaomanikud , pensionäridest abielupaar , tõusnud vara üles , teinud tule pliidi alla ning läinud siis loomi talitama – sest neil olid laudas siga , lehm , mullikas , lambad , küülikud ja kanad . </s> <s> Ka Eia tõusis , ja esimene asi , mida ta nägi köögis , oli nõdrameelne pliidi avatud suu ees , tuletangid käes , ja tangide vahel põlev tuletukk . </s> <s> Eia vihastas hirmsat moodi , kargas poisile kallale , poiss pillas põleva puutüki köögi põrandale maha ning sööstis uksest õue ja on kadunud siiamaani … Mahapillatud tukist tekkis köögis tulekahju , mis suure vaevaga suudeti lämmatada . </s> <s> Poiss jooksis õue pesuväel . </s> <s> Teda on otsitud lakkadest , rehe alt , ümberkaudsetest metsatukkadest , aga pole leitud . </s> <s> Praegu läinud Sale randa , et paluda põgeniku püüdmisel sõjaväeosast abi . </s> </p>
<p> <s> “ Ja mis te kavatsete siis teha , kui poisi kätte saate ? ” küsis Kaubo . </s> </p>
<p> <s> Eia vastas : “ Sale tahab ta kohe linna tagasi viia . </s> <s> Sest eks Olav ole oma naisega juba puhkuselt tagasi ! ” </s> </p>
<p> <s> Aga vahele sekkus perenaine ja ütles : tema küll ei usu , et poiss tahtis sellegi maja põlema panna , nagu kahtlustab Eia , ilmselt ta kohendas ainult süsi pliidi all ; selles tegevuses pole midagi halba , ilmaasjata Eia segas vahele , kargas poisile kallale . </s> <s> Öeldus oli nii palju vaoshoitud vihaseid tundeid , et Kaubo mõistis : siin peres ei olda Eiaga rahul , tuleb talle kiires korras uus elupaik vaadata . </s> </p>
<p> <s> Ja Kaubo ütleski : “ Eia ! </s> <s> Ma võtan enda töölt kaheks nädalaks vabaks ja remondin sulle aita ühe toa … ” Mille peale kohalik peremees kohe lisas : “ Ja-jaah ! </s> <s> Ja mina olen nõus ahju või pliidi kohe sisse ehitama , mul on kivid olemas … ” </s> </p>
<p> <s> Pärast Kaubo lausus : “ Ilmaasjata läks Sale seda sõjaväge välja ajama . </s> <s> Ma lähen toon poisi ära . </s> <s> Andke mulle ta riided ühes . ” </s> </p>
<p> <s> Riided anti , ja Kaubo läks Akot otsima . </s> </p>
<p> <s> Algul ta ei teadnud , kuhupoole minna , kuid siis hakkasid jalad ise minema ja viisid ta sinna kanti , kust eelmine kord Joosti leidis . </s> </p>
<p> <s> Teel tuli talle meelde , ta unustas seal õues ütlemata : ega Olavit naisega ei tasu enam oodata , laev , mille peal nad seal lõunas merel lõbusõitu tegid , läks põhja ja Olavit pole enam elavate kirjas , nagu pole Akol enam emagi . </s> </p>
<p> <s> Kaubo hakkas jooksma , sest selja tagant kostis hundikoerte valju haukumist ja võõrkeelseid käsklusi – ju oli Sale toodud abivägi kohal . </s> </p>
<p> <s> Kaubo leidis väriseva Ako sama kraavi pervelt , kus istus oma viimast kontserti dirigeerides Joost . </s> <s> Põgeneda siin maailmas polnud kuhugi . </s> </p>
<p> <s> Kaubo riietas külmavõetud vastupanuvõimetu poisi ning võttis ta sülle . </s> </p>
<p> <s> Ja siis hakkas oma kandamiga haukuvatele koertele vastu sammuma . </s> </p></div2><div2 type="alaosa"><head> NOKTURN JÄRVE ÄÄRES </head>
<p> <s> Borkwell vaatas järvele . </s> <s> Päike oli loojumas . </s> <s> Tuult polnud . </s> <s> Järvevesi oli tasane kui peegel . </s> <s> Liikumatult püsisid paadid , liikumatult istusid õngitsejad nende sees . </s> <s> Kala vist ei näkkinud , sest õngitsejad ei vibutanud ritvu . </s> </p>
<p> <s> Nii oli see olnud alati , kui Borkwell siia sõitis , juba aastaid , et õhtuti , pärast tööd , mehed õngitsesid järvel . </s> <s> Aga kui päike päris loojus , sõudsid nad kaldale , kinnitasid oma lootsikud . </s> <s> Ja läksid majadesse . </s> <s> Siis jäi järv üksi ning temast hakkas külma õhkuma . </s> <s> Õhkki muutus rõskeks . </s> <s> Kuni saabus pimedus ning polnud enam vahet järve ja taeva vahel . </s> <s> Ainult mõni üksik aken vilkus siin-seal . </s> </p>
<p> <s> Borkwell läks ühe niisuguse akna suunas . </s> <s> Maja tundus madal , sest Borkwell oli pikka kasvu . </s> <s> Ta polnud kakskümmend kuus aastat juba selles majas olnud . </s> <s> Kas siin enam elaski vanu tuttavaid . </s> </p>
<p> <s> Kui vaikne oli ümberringi . </s> <s> Ta oleks võinud tagasi minna võõrastemajasse , kus oli maganud kogu eelmise öö ja veel pool päeva järjest sügavat und jahedate tärgeldatud linade vahel . </s> <s> Ta oli maganud nii raskelt , et ei näinud isegi unenägusid ja kui ärkas – oli ta justkui teine inimene . </s> </p>
<p> <s> Ta sisenes hoonesse . </s> <s> Ta sattus suurde eeskotta , uks järgmistesse ruumidesse oli lahti , paistis valgust . </s> <s> Borkwell ei koputanud , läks edasi . </s> <s> Sattus kööki . </s> <s> Vasakul olid toad – kaks tuba , ka nendesse tubadesse olid uksed pärani , toad paistsid läbi . </s> <s> Köögis istus inimene , naisterahvas – sõi , näksis midagi pisikese laua ääres . </s> <s> Laes põles tuhm elektripirn , aastate tolmuga kaetud . </s> <s> Köögis oli veel üks vaba tool , peaaegu ukse juures , Borkwell istus sellele . </s> <s> Oli väga vaikne , soe ja hea . </s> <s> Ära ei tahtnud mees enam minna . </s> <s> Borkwell polnud ütelnud tere , kuid tema poole poldud vaadatudki , või kui vaadati , siis ainult silmanurgast . </s> <s> Aga polnud Borkwellil ka mingit kohustust ennast tutvustada . </s> <s> Siin majas oldi ebakonventsionaalsusega harjutud . </s> <s> Nii ta vähemalt mäletas . </s> <s> Igaüks võis tutvustamata tulla , minna , valitses vabadus . </s> <s> Kes tuli-läks , need olid kõik omad , olid sõbrad , või sõprade sõbrad , kuulusid nimetusse vennaskonda . </s> <s> Muidugi , palju aastaid oli möödunud . </s> <s> Borkwell oli muutunud . </s> <s> Aga kes polnud muutunud ? </s> </p>
<p> <s> Borkwell tundis Elonore kohe ära . </s> <s> Endassetõmbunult istus naine pisikese laua ääres ja näkitses midagi süüa , täpselt samuti nagu ennemalt , kui ta oli veel nooruke tütarlaps ; ainult nüüd olid ta liigutused aeglasemad , silmavaade tuhmim , enam sissepoolevaatav , ta nagu ei märganudki kedagi või midagi . </s> <s> Aga keda või mida ta pidigi märkama ? </s> <s> Kas Borkwelli , kes tegelikult oligi mittekeegi , oli ennemalt , on nüüdki ! </s> <s> Ega Borkwell ometi emotsioone soovinud ? </s> <s> Ei , ei soovinud . </s> <s> Kõik oli korras , kõige paremas korras . </s> <s> Kõik oli nagu ennegi , ainult nüüd oldi Borkwellile vist ammu andestatud . </s> <s> Kuid andestada polnud tegelikult midagi . </s> </p>
<p> <s> Borkwell vaatles naist . </s> <s> Elonorel olid samasugused pikad peadligi liibuvad juuksed nagu varemal ajal , need olid kahele poole küljele kammitud . </s> <s> Need olid veel praegugi tumemustad , hämaras polnud näha , kas nendesse oli kogunenud halli – vist ei olnud . </s> <s> Elonore juuksed polnud vananenud , Borkwell oli neid kamminud , neid läbi sõrmede libistanud ; Elonore juuksed olid soojad ning lõhnasid hästi . </s> <s> Elonore juuksed , peanahk , tillukesed õhetavad kõrvad ning kokku kogu tüdrukki – nad usaldasid Borkwelli , aga usaldus on selline asi , et tekitab kodususetunde . </s> <s> Ning jah , Borkwell tundiski ennast selles majas kodus . </s> <s> Oli aeg , mil ta otsis enesele kodu , teist kodu – siin leidis ta endale selle , niisugune tundmus oli noores mehes tollal . </s> </p>
<p> <s> Elonore sõi purgist lusikaga baklažaanipüreed . </s> <s> Praegu sõi . </s> <s> Ja sõi ükskord ennegi , Borkwellile tuli meelde . </s> <s> Siis ta pakkus ka Borkwellile . </s> <s> Ja Borkwell sõi , sõi sama lusikaga , millega Elonore . </s> <s> Elonorel oli hea isu . </s> <s> Tüdruku ema istus tollal kõrval , mõtles oma mõtteid , nad viibisid köögis , mahtusid ilusasti ära . </s> <s> Väga kodune oli . </s> <s> Ema ei teadnud veel – et Elonore Borkwelli endast eemale lükanud on . </s> <s> Sest Borkwell oli Elonore juba reetnud . </s> <s> Ja Elonore oli kellestki teisest rase . </s> <s> Esimesi kuid , ning kannatas . </s> <s> Sellepärast oli tal ka hea isu . </s> <s> Aga Borkwell oli endiselt Elonore venna sõber ja võis sellesse majja tulla . </s> <s> Seegi kord oli ta venna pärast tulnud . </s> <s> Aga venda polnud kodus . </s> <s> Elonore polnud enam vihane Borkwelli peale . </s> <s> Tema mõtted olid haaratud muust . </s> <s> Kuidas Elonore rasedaks jäi , see ei puutunud muidugi Borkwellisse , kuid neiu vend ütles , et lapse isa , tulevase lapse isa , olevat üks igavene siga . </s> <s> Rohkema vastu pole Borkwell huvi tundnudki . </s> <s> Tol päeval jalutasid nad , Elonore ning Borkwell , ümbruskonnas kaua – Elonore tahtis . </s> <s> Elonore oli depressioonis , kuid ta polnud turtsakas ega pirtsakas . </s> <s> Nii nad jalutasid : kaks kannatavat inimest . </s> <s> Ainult millepärast Borkwell siis kannatas – ta enam täpselt ei mäletanud . </s> <s> Nad kõndisid üle silla , mis oli lookas väikese kobrutava kose kohal , käisid poes , sealt ostiski Elonore purgi toda püreed , siis tulid koju Elonore juurde , venda polnud veel ikka tulnud . </s> <s> Ja see oligi õieti viimane kord , mil Borkwell selles majas viibis . </s> <s> Õhtul saatis Elonore Borkwelli sadamasse mineva bussi peale , pilkases pimeduses . </s> <s> Borkwell oleks tahtnud nutta , nii kurb meel oli tal . </s> <s> Kuid pisaraid ei tulnud , ta oli meheks saanud ; ja palju aastaid ei õnnestunud tal nutmine tulevikuski , kole küll , kas ta oli nii mahajäetud jumala poolt ! ? </s> <s> Miks ta oleks nutta tahtnud ? </s> <s> Kas mingi arusaamatu kauge mälestuse tõttu , mis rahu ei andnud . </s> <s> Ta ei teadnud . </s> <s> Aga see polnud Elonore pärast , polnud kaasinimese pärast . </s> <s> Ta oli enda lihtsalt kaotanud . </s> <s> Ja ta nagu aimas , et paarkümmend aastat ei leia ennast üles . </s> <s> Otsigu või ärgu otsigu ! </s> <s> Ta oli justkui kõrbesse heidetu : ei jätkunud vett joomisekski , mis siis pisarate peale raiskamisest rääkida . </s> </p>
<p> <s> Nüüd kui kakskümmend kuus aastat oli möödunud , armastas ta jälle Elonoret , tema ema , tema venda , armastas kõiki inimesi igal pool , ta nägi neis nii palju meeldivaid omadusi , märkas nende kauneid näojooni , nende huvitavat käitumislaadi , kõnepruuki ; ta armastas jälle rahvast tema tegemistes ja ettevõtmistes , kuigi … disharmoonia – nägi ta – valitses nendes , ja … inimeste elu läbis õeluse ja rahuldamatuse varjatud niit . </s> <s> Borkwell oleks küll tahtnud ilusat elu enda ja teiste jaoks , ka Elonore jaoks . </s> <s> Aga mis oleks elu ilusaks teinud ? </s> <s> Usk homsesse ? </s> <s> Rituaalid , mis oodatud , mitte kohustuslikud ? </s> <s> Turvalisus ? </s> <s> Muusika , laul , lilled , head ülemused , odavad hinnad ? </s> <s> Lõputu oleks nimekiri , kui see kord kellegi poolt koostataks ! </s> <s> Kõige tähtsam oleks vist teadmine , et ka saja aasta pärast on sama … hea elada , kui praegu , kel muidugi on … Kas Borkwellil endal oli hea elada ? </s> </p>
<p> <s> Tagumisest toast , mis juba ennemaltki oli ema magamistuba , paistis voodi , lai abieluvoodi , sellel istus vanainimene , vananenud naine . </s> <s> Elonore ema Hana . </s> <s> Ehk Hana-Marissa , kui nimi tervikuna välja öelda . </s> <s> Aga nii kutsus harva teda keegi . </s> <s> Ka teda mäletas Borkwell endisest ajast . </s> <s> Tollal oli Elonore ema vaid neljakümne kahe aastane . </s> <s> Praegu oli Borkwellgi mõni aasta vanem . </s> <s> Ainult Borkwell ei tundnud end vanana . </s> <s> Aga kas inimese hing üldse vananeb ? </s> <s> Borkwell kergitas end toolilt , et kummardada Hanale . </s> <s> Kuid Elonore ema ei teinud Borkwelli märkamagi . </s> <s> Ning ega Borkwell üldiselt soovinudki , et Hana ta ära tunneks . </s> <s> Borkwell oli siit majast ju maha kantud ja rumal oleks olnud esitleda ennast , ta oli unustatud , mõtteist ja küllap mälustki välja visatud … </s> </p>
<p> <s> Siis vaatas Elonore Borkwelli poole ja külmajudinad jooksid mehel üle ihu . </s> </p>
<p> <s> “ Ma olen … ” ütles Borkwell . </s> <s> Kuid ta ei lõpetanud , jah , lauset . </s> <s> Talle tuli meelde see aeg , mil maja oli täis igasuguseid inimesi ja keski ei küsinud kelleltki nime , nii istuti terve õhtu , sageli teadmata , kes on kes . </s> <s> Aga koos käisid selles majas algajad , kuid samal ajal tulevased , oma arust – näitlejad , luuletajad , näitejuhid , klounid , maadeuurijad , sotsioloogid , psühholoogid ja ei tea kes veel , igal juhul – kõik olid algajad või vähemalt siis asjaarmastajad , mitte professionaalid . </s> <s> Ja õieti ei saanudki kellestki professionaali . </s> <s> Joodi vähe , ehkki vahel ka palju , peamiselt tantsiti , lauldi , tehti näitemängu , vaieldi , kuulati muusikat , või siis vaikiti hoopis justkui leinas . </s> <s> Mõnikord tehti kellelegi ülesandeks kampa lõbustada ; lõbustamise asemel võis ka ehmatada – nii ajas ükskord Borkwellgi endale pähe Elonore suka ja mängis röövlit , tungides hõiskega “ Raha või elu ! ” väljast tuppa . </s> <s> Ta oli ise , oma kätega , rullinud selle suka Elonore kõhnalt pikalt jalalt maha , tüdruk oli vaid tripi lahti päästnud . </s> <s> Teine sukk oli , muide , Elonore enda peas ; nii nad kahekesi tungisid tuppa teisi ehmatama ja saavutasid edu . </s> <s> Kui kurb oli meenutada niisuguseid rumalusi . </s> <s> Üldiselt oli aga Borkwell nende tublide noorte kambas vaikija , tal oli isegi igav , ta ei armastanud kedagi , keegi ei armastanud eriti ka teda ( nii talle näis ) või kui armastaski , siis talle tundus – vähe ; ning peale kõige muu oli ta veel tulevane tehnokraat , reaalainete huviline , teised kõik olid aga humanitaarid-unistajad . </s> <s> Jah , unistajad ! </s> </p>
<p> <s> Et teda keski ei armastanud , nii oli küll ülekohtune öelda ; viga oli ikkagi selles , et tema enda süda , hing polnud vastuvõtlik , või kui oligi , siis … välja ei kiiranud midagi … Sest kahtlemata armastas ka Hana , Elonore ema , teda , Borkwelli . </s> <s> Armastas kui naine , salajas sügavas talitsedes oma tunnet ja seda varjates , peamiselt just tütre eest , armastas ka kui ämm oma tulevast võimalikku või kindlat – kuidas öelda – väimeest . </s> </p>
<p> <s> Elonore tõusis , läks köögist eestuppa , valmistas diivanile aseme , tuli siis tagasi , ütles ukselt mehele : “ Võid puhkama heita ! </s> <s> Head ööd ! ” </s> </p>
<p> <s> “ Head ööd ! ” vastas Borkwell . </s> </p>
<p> <s> Elonore lahkus tagatuppa , sulges ukse enda järel . </s> </p>
<p> <s> Borkwell jäi üksi . </s> </p>
<p> <s> See oli esimene päev siin , õigemini – selle lõpp . </s> <s> Ta ei tahtnud üldse magada . </s> </p>
<p> <s> Diivanil olid värsked triigitud linad , õhuke tekk , suur pehme padi . </s> </p>
<p> <s> Borkwell riietus lahti , libistas end teki alla . </s> <s> Ta lamas ja suitsetas . </s> </p>
<p> <s> Naabertoas oli samuti vaikne . </s> <s> Elonore ja ema magasid vist koos , ühes voodis , mõtles Borkwell . </s> <s> Isegi veidi solvav tundus talle , et temaga ei räägitud , isegi ei öeldud – et ta ära tunti , kui tunti ! ? </s> </p>
<p> <s> Öösel Borkwell ärkas . </s> <s> Ta vaatas kella . </s> <s> Kell oli alles üks . </s> </p>
<p> <s> Jah , kell oli alles üks . </s> <s> Kuid magada ta enam ei tahtnud . </s> <s> Algul valdas teda hirm – kus ta on ? milleks ? , aga hiljem mees rahunes . </s> <s> Hotellis oli küll koht kinni pandud , aga ta magas siin ! ? </s> <s> Kas pakkus siinolemine talle mingit rahuldust ? </s> <s> Oli ta seda tahtnud , lootnud ? </s> <s> Ei ! </s> <s> Tema siinolemine oli täiesti juhuslik , ta polnud seda ette planeerinud . </s> <s> Ja kohatu oleks olnud soovida – näiteks et Elonore tema juurde tuleks , tema aseme äärele istuks , temaga vestleks , temalt midagi küsiks , temaga oma muresid või rõõmusid jagaks . </s> </p>
<p> <s> Kõrvaltoast kostis norskamist . </s> <s> Polnud tal tõesti siin midagi tegemist . </s> <s> Ta tõusis tasakesi , riietus pimeduses , avas ettevaatlikult ukse , ja väljus . </s> </p>
<p> <s> Kuigi oli kottpime , hakkas ta vähehaaval võõrastemaja poole minema . </s> <s> Ja leidis selle kolmekümne minuti pärast . </s> <s> Ta ajas koputamisega unise valvurionu üles , see laskis Borkwelli sisse . </s> <s> Borkwell läks oma tuppa , pani tule põlema . </s> <s> Midagi muud polnud teha , ta istus akna alla tugitooli , pani jalad aknalauale ning vahtides öist taevast vajus mõttesse . </s> </p>
<p> <s> Üleeile õhtul oli ta siia , sellesse asulasse saabunud . </s> <s> Linnas , pealinnas , oli talle see koht meelde tulnud , vanad sõbrad tulid meelde . </s> <s> Pealinnas viibis ta komandeeringus . </s> <s> Komandeering kujunes pikaks , tööülesandeid sigines palju , ning peab ütlema , et üks tööülesannetest oli kaudselt seotud ka siinse paigaga , kuigi tolle ülesande pärast poleks veel pidanud asulasse sõitma . </s> <s> Asulasse käis rong , see sõitis õhtul hilja pealinnast välja , saabus tunni aja pärast järve kaldale , hommikul läks samast tagasi . </s> <s> Selle rongiga Borkwell saabuski siia . </s> <s> Paadiga toodi ta siiapoole kaldale . </s> <s> Oli juba väga hilja , ta juhatati võõrastemajasse , kus ta ööbis , ta ei hakanud kohe vanu tuttavaid üles otsima . </s> </p>
<p> <s> Jah , siin , selles paigas oli ta muutunud tõesti kuidagi teiseks , eneselegi tundmatuks inimeseks . </s> <s> Niisugune tunne oli hinges , nagu oleks ta mitu päeva järjest joonud ja nüüd selgineb raskelt . </s> <s> Mingisugune kaalutusetunne oli . </s> <s> Võõrad väljad olid vist tema ümber , need ei võtnud teda omaks . </s> <s> Ta ei tundnud nagu iseennastki ära . </s> <s> Mälestusi polnud . </s> <s> Endine elu oli jäänud kaugele seljataha . </s> <s> Ta oli valmis alustama jälle algusest peale , startima taas nagu vana hipodroomihobune . </s> <s> Mingeid kindlaid sidemeid möödunuga polnud . </s> <s> Ta ei tundnud ei moraalseid , ei materiaalseid kohustusi kellegi , millegi ees . </s> <s> Ühtlasi oli see ka tuttav tundmus . </s> <s> Nii ta oligi alati elanud , pealiskaudselt , võiks öelda . </s> <s> Hirmus pealiskaudselt . </s> <s> Kas kõik oli siis alati nii ajutine tema elus olnud ? </s> <s> Et polnud püsivaid kiindumusi , surmani säilivaid tundmusi ! ? </s> <s> Või olid tal praegu lihtsalt mäluaugud nagu joodikul . </s> <s> Oli see pohmeluses inimese tahtmine kõigi peale käega lüüa ning vanas joomaseltskonnas pidu jätkata , mitte koju minna … ? </s> <s> Kes ta siis õieti oli ? </s> <s> Kus oli tema päriskodu ? </s> <s> Sest ainult kodutule inimesele võisid sellised mõtted pähe tulla . </s> <s> Sest pohmeluses ta ju ka polnud . </s> <s> Reaalsus oli ümberringi , ta ise oli ju ka reaalne . </s> <s> Ta oli olemas . </s> </p>
<p> <s> Kuid olnud vaja ajusid vaevata . </s> <s> Ta oli maailmakodanik . </s> <s> Kõik paigad olid talle ühteviisi samad . </s> <s> Igal pool oleks ta hakkama saanud . </s> <s> Igal pool võis elada . </s> <s> See , mis tal olemas oli , oli ta ise . </s> <s> Muul atribuutikal polnud mitte mingisugust hinda , väärtust . </s> <s> Muu oli väljavahetatav , uuesti hangitav . </s> <s> Harjumuspärasest ümbrusest korraks eemaldudes oli tal alati igavese teelolija tunne . </s> <s> Talle väga meeldis praegu , et ta oli kaotanud ajataju . </s> <s> Ta ei mäletanud kuupäeva , nädalapäeva , isegi öö ja päev olid segamini läinud . </s> <s> Muidugi , mõne aja möödudes hakkab tal igav , siis ta hakkab pidet otsima , ümbritseb end jälle inimestega , sest ta on suhtleja , tal tekivad soovid , mida püüab täita , selleks läheb raha tarvis , nii et … Aga tähtis polnud see , mis ees , tähtis oli see , mis parajasti … </s> </p>
<p> <s> Ei olnud Borkwellil püsi paigal istuda . </s> <s> Ta tõusis ja … väljus . </s> <s> Sulges tasakesti võõrastemaja ukse enda järel . </s> <s> Õues oli juba valgem . </s> <s> Jalutada ta ei tahtnud . </s> <s> Ta läks tagasi Elonore juurde . </s> </p>
<p> <s> Elonore juures riietus ta uuesti lahti , heitis diivanile teki alla . </s> <s> Seal oli igal juhul parem kui võõrastemajas . </s> <s> Miks ta nii tegi , miks ta nii heitlik oli , ei teadnud ta isegi . </s> <s> Aga midagi pidi ju juhtuma . </s> <s> Sisimas öeldi talle justkui ette , et ta peab selle üksluise elu siin purustama , et ta peab enda taas maksma panema , et ta peab endale tähelepanu pöörama , et ta peab tõusma nõuandjaks , saama pihiisaks , midagi taolist . </s> <s> Ta ei saa ju olla nii märkamatu , et temast mööda vaadatakse . </s> <s> Või polegi tema ilmumises midagi ilmutuslikku ! ? </s> <s> Aga olgu kuidas on . </s> </p>
<p> <s> Borkwell oleks esijoones tahtnud kokku saada Elonore vennaga . </s> <s> Aga vend ei elanud enam nende juures , nii palju võis mõista ; kus ta siis elas ! </s> <s> Ega ta peidus olnud ! </s> <s> Vennal oli ju nainegi , võib-olla on ka lapsed . </s> <s> Aga eks ta kuule-näe homme ! </s> <s> Hommikul tuleb selgus . </s> <s> Ning Borkwellilegi saabus uni . </s> </p>
<p> <s> Kaua ta vist ei maganud . </s> <s> Aga hea , et mõne minutigi … Nüüd oli ta palju värskem . </s> <s> Ta ärkas uste kriuksumiste peale . </s> <s> Ja ise veel poolunes , tajus , et Elonore libises temast mööda . </s> <s> Ta isegi nägi justkui Elonoret , kuigi silmad olid tal veel kinni . </s> <s> Ta nägi Elonore musta varju endast mööda libisemas , kuigi magas silmnäoga seina poole . </s> <s> Elonore oli üleni mustas , tema pikad mustad juuksed lehvisid tuules , mida ta ise oma liikumisega toas tekitas . </s> <s> Elonore oli endale õlgadele heitnud mingi tumeda lehviva riide , kas see oli aknakardin , voodi päevatekk või kangas , mis ostetud selleks , et õmmelda sellest leinakleit . </s> <s> Kuid mis tähtsust on noil pisiasjul ! </s> <s> Elonore paljaste jalgade tümps-tümps kostis Borkwellile selgelt kõrvu . </s> <s> Elonore oli täna justkui rohkem olemas kui eile . </s> <s> Täna ta on maisem , tegelikum , mõtles Borkwell . </s> <s> Kuid ta oli võõras . </s> <s> Jah , see oli ka õige . </s> <s> Ta ei olnud Borkwelli oma . </s> <s> Ju oli Borkwell Elonore jaoks lihtsalt null . </s> <s> Või – oligi kodutu , kes öömajale lastud ! </s> <s> Elonore hea hing ei suutnud Borkwelli tänavale tõsta . </s> <s> Ta haletses kõiki , ka peremeheta koeri ning kasse . </s> </p>
<p> <s> Elonore oli juba köögis . </s> <s> Kas tõusta ja minna ka kööki , arutles Borkwell . </s> <s> Ei , ta ei lähe ! </s> <s> Ta oli seal juba eile õhtul . </s> <s> Ta ootab , mis edasi saab . </s> </p>
<p> <s> Aga mis võiks edasi saada ! ? </s> <s> Kusagil sügaval Borkwellis oli peidus tegevustuhin , lõpmatult ei tahtnud ka kõrvalseisja , tühine , juhuslik inimene olla . </s> <s> Borkwell lamas ja püüdis seda tuhinat , seda veel tõeliselt ärkamata tuhinat eneses suretada . </s> <s> Ei mingeid kapriise , ei mingeid instinkte , ei mingit iseloomu diktaati – sisendas ta endale . </s> <s> Ja loomus kuuletus temale . </s> <s> Borkwell tuimenes , lõtvus , lülitus välja . </s> <s> Ei tasu olla nii nõudlik , ei tohi üldse nõudlik olla . </s> <s> Eemale , eemale , eemale ! </s> <s> Ja Borkwell lamas varsti nagu laip – soovideta , illusioonideta . </s> </p>
<p> <s> See tegi nalja . </s> <s> Ta polnud harjunud nii olema . </s> <s> Ja ta puhkes naerma . </s> </p>
<p> <s> Kuid see naer tundus nii ebakohane siin . </s> <s> Võis näida – ta on hulluks läinud , või ongi hull . </s> <s> Nüüd on , enne ei olnud . </s> <s> Või oli juba ennegi . </s> <s> Ning endine olek taastus Borkwellis . </s> </p>
<p> <s> Siis tuli Elonore . </s> <s> Tal olid näpu vahel ilusad kollased ja punakaspruunid vahtralehed . </s> <s> Kas ta jõudis juba õues käia , et tõi neid sealt ? </s> <s> Kas on tõesti õues sügis ! ? </s> </p>
<p> <s> Elonore lükkas enda ees serveerimislauda . </s> <s> Metallist serveerimislauda , mil olid all pisikesed rattad . </s> <s> Kust selline luksuslik mööbliese sellises majas , mõtles Borkwell kohe . </s> <s> Aga mis õigust ta omas nii mõtelda ! </s> </p>
<p> <s> Ning miks märkas ta algul vahtralehti , serveerimislauda , naist aga alles viimases järjekorras . </s> <s> Või olid need asjad ootamatud ! </s> <s> Kui ootamatud ? </s> <s> Miks ta pole ootamatuste vastu kaitstud ? </s> <s> Kõige ootamatum on ju Elonore ise . </s> <s> Ja nüüd on tal peas ainult küsimused : miks ? kust ? vahtralehed , miks ? kust ? serveerimislaud . </s> <s> Nagu polekski neil kahekümne kuuel aastal , mis vahepeal mööda lennanud , mingit tähtsust . </s> <s> Võib-olla polegi ! </s> <s> Sest ega inimene muutu ! </s> <s> Sellepärast ei uuri Elonoregi vist Borkwelli näojooni , ei vahi talle silma sisse , tal on ju niigi ettekujutus , mis olendiga tegemist , huvi võivad äratada vaid Borkwelli mansetinööbid , tema lips , tema käekell . </s> <s> Jah , käekell küll , kuid mitte käekäik , karjäär . </s> <s> Noh , miks ma niiviisi irvitan , ehmatas Borkwell . </s> </p>
<p> <s> Ta sulges silmad . </s> <s> Võib-olla ei tulegi Elonore üldse tema juurde , vaid lükkab oma vankri temast mööda , läheb viib hoopis emale voodisse süüa , viib emale ka esimesed sügislehed ; võib-olla on ema haige , halvatud , või on Elonore lihtsalt hoolitsev hea laps . </s> </p>
<p> <s> Ja nii sündiski . </s> </p>
<p> <s> Elonore ei peatunud mehe diivani ees . </s> </p>
<p> <s> Mees tõstis nüüd oma kõhnad karvased jalad diivanilt põrandale ja ei osanud midagi muud peale hakata , kui võttis suitsu ja läitis selle välgumihkli otsast . </s> </p>
<p> <s> Elonore möödus nii , et mehele ei jäänud midagi naisest meelde . </s> <s> Ei ühtki detaili . </s> <s> Ka mingit peent parfüümi ei kandunud naise liikumisega kaasa . </s> <s> Vast ainult sügise lõhna , küpsete juurvilja- ja õunaaedade lõhna tabas mehe nina . </s> <s> Kuid seda võis niigi õhus olla , majas ja väljaspool maja . </s> <s> Naine ise aga oli lõhnatu nagu olematu olevus . </s> <s> Ometi oli ta just siin . </s> <s> Nüüd mürgitas Borkwell õhku oma sigaretiga . </s> <s> Ei , seda ta siiski ei tee . </s> <s> Ta kustutas suitsu . </s> </p>
<p> <s> Borkwell pani riided selga , kingad jalga . </s> </p>
<p> <s> Hüvasti jätmata ei kõlvanud ära minna . </s> </p>
<p> <s> Borkwell koputas tasakesi vaheuksele . </s> <s> Keegi ei vastanud – nii ta arvaski – , kuid Borkwell ei heitunud , avas ise ukse ja vaatas üle läve sisse . </s> <s> Mida ta nägi ? </s> <s> Kaks naist istusid vaikides voodil , nad ei söönud midagi , nende näod olid kaamed või paistsid lihtsalt kahvatutena – Borkwell ei saanud aru . </s> <s> Näod olid väga sarnased , suure vaevaga eristas Borkwell – kumb on Elonore , kumb on ema , Hana . </s> <s> Mõlemal olid peas valged rätikud , mis kukla tagant sõlmes . </s> <s> Seega – Elonore oli peitnud oma tumemustad läikivad juuksed . </s> <s> Millised sarnased näod ! </s> <s> Ja miks nad istuvad siin , midagi ei söö , midagi ei joo , ei räägigi ; või vestlesid nad enne Borkwelli sisenemist vaikselt . </s> <s> Kui vestlesid , siis millest ! ? </s> <s> Kas temast , Borkwellist ? </s> <s> Naiste silmad jälgisid ainiti meest . </s> <s> Kas nad kartsid teda ? </s> <s> Kas nad tundsid teda ? </s> <s> Mida nad ootasid temalt ? </s> <s> Kas ebameeldivusi ? </s> <s> Ta tungis kutsumata nende maailma , lõi vist segamini nende elurütmi . </s> <s> Või ei jõudnud veel lüüa . </s> <s> Kui liikumatult istusid naised . </s> <s> Hanagi polnud veel vana , ta polnud vanaeit . </s> <s> Aastate järgi oleks küll võinud niiviisi arvata . </s> </p>
<p> <s> “ Mis päev täna on ? ” küsis Borkwell . </s> </p>
<p> <s> Miks ta seda küsis ? </s> <s> Ta ei kavatsenud nõndamoodi küsida . </s> </p>
<p> <s> Naised vastasid pärast pikka pausi nagu ühest suust : “ Pühapäev . ” </s> </p>
<p> <s> Millised avalad näod , imestas Borkwell . </s> <s> Nad ei vahtinud teda sugugi altkulmu . </s> <s> Kuid mingi alistumus oli siiski nende pilgus , kehahoiakus . </s> <s> Mis paratamatust nad tunnetasid ? </s> <s> Või ei tunnetanud nad mingit paratamatust , ainult Borkwell ise andis igale tähelepanekule kaaluva tähenduse . </s> <s> Millegipärast Borkwellile tundus – Hana ja Elonore on peaaegu kui üks olend , nii palju oli neis ühist , nad olid kui teineteise koopiad . </s> <s> Borkwellile näis , ta ei saa jagu neist naistest , nad on ringkaitses , toetavad üksteist . </s> <s> Miks peaks ta neist jagu saama – tekkis samas mõte . </s> <s> Kohati oleks Borkwell tahtnud märatseda , karjuda : “ Ma olen ju Borkwell ! </s> <s> Borkwell ! </s> <s> Kas te saate ometi aru ! </s> <s> Kas te tõesti siis ei mäleta mind ! ” Kui väiklane , väike oleks ta nii tehes – enda meelest vähemalt . </s> <s> Kas temas lõi välja peremehe , karja juhi kompleks ! ? </s> <s> Niisugune on vist olemas , enne polnud Borkwell kunagi küll selle peale mõelnud . </s> </p>
<p> <s> Ta lõi ukse enda järel kinni ja väljus . </s> </p>
<p> <s> Elonore jäi istuma . </s> <s> Ema kõrvale . </s> <s> Täpselt samasse poosi , mida Borkwellgi nägi . </s> <s> Ning tema silmavaade ei muutunud . </s> <s> Tal olid väikesed silmad , tema pilk oli õieti õnnetu inimese pilk . </s> <s> Tema silmades ei sillerdanud vikerkaart ega midagi . </s> <s> Silmad vaatasid ühte punkti , kuhugi tühjusesse . </s> <s> Ta võis kaua vaadata nii , liigutamata laugusid . </s> <s> Tema pilgul polnud erinevaid varjundeid . </s> <s> Näis – tema silmad on selleks loodud , et varjata , mis hinges toimub . </s> <s> Kas need enam olidki hinge peeglid . </s> <s> Silmad olid väsinud elu vaatamast , hing oli väsinud hinnanguid andmast . </s> <s> Kehagi oli taltunud . </s> <s> Enam polnud mingit erinevust rõõmu ja valu vahel . </s> <s> Kannatamine või kannatuseta olemine – seegi üks ja seesama . </s> <s> Millelegi ei tahtnud Elonore enam reageerida . </s> <s> Võib-olla oli tema näole tõesti tekkinud mask , nägu ei muutunud ju viimastel aastatel , kortsegi ei tekkinud , vastupidi , näonahk tõmbus pingule , kuivas ära , kaotas oma värvi , mahlad . </s> <s> See ei õhetanud tal enam millalgi , oli külm . </s> </p>
<p> <s> Elonore ei kiirustanud kuhugi . </s> <s> Ta oleks võinud emmata ema , varem tegi ta seda sageli , õrnusehood tulid talle peale , ta võis ema suudlustega lausa lämmatada , nüüd ei õrnutsenud enam kumbki ; kuid side oli muidugi nende vahel olemas , tugev side . </s> <s> Nad olid lahutamatud , nad olid mõistusega , peaga selle arusaamiseni jõudnud , südant polnud vaja appi kutsudagi . </s> <s> Süda võis päris eemal viibida . </s> <s> Südame peale ei võinud kindel olla , süda võis reeta . </s> <s> Aga mõistus ei reeda kunagi . </s> <s> Mida enam nad kahekesi viibisid , seda enam nad kinnistusid üksteise külge . </s> <s> Nad ei rääkinud sellest – et see nii on . </s> <s> Kuid see oli nii . </s> <s> Nad rääkisid üldse vähe , praktiliselt ei rääkinudki . </s> <s> Nad ju teadsid , et sõnad valetavad . </s> <s> Ja õigeid sõnu – neid oli nii vähe . </s> <s> Ja üha vähemaks jäi kogu aeg . </s> </p>
<p> <s> Täna oli pühapäev . </s> <s> See oli jumalatõsi ! </s> <s> Nii nad vastasid sellele mehele , kes ukse vahelt sisse vaatas . </s> <s> Sellele mehele , kes ilmus ei-tea-kust ja läheb jälle ei-tea-kuhu . </s> <s> Kes tuli kusagilt mujalt maailmast ja läheb sinna oma maailma jälle tagasi . </s> <s> Mees , kes ühest sfäärist teise käib . </s> <s> Mees , kes tegelikult ei otsi kontakte . </s> <s> Kes aga arvab , et teised peavad temaga kontakti võtma . </s> <s> Mees , kelle hinges pole rahu ja kes sellepärast ka rahu külvata ei saa . </s> <s> Võitleja , valitseja – nii mõtles Elonore selle mehe kohta . </s> <s> Borkwell ! </s> <s> Jah , Borkwell on tema nimi . </s> <s> Kui ta just nime vahetanud pole . </s> <s> Aga miks ta nime oleks pidanud ära vahetama ! ? </s> </p>
<p> <s> Elonore tõusis , lahkus koos serveerimislauaga toast . </s> <s> Köögis pesi ta hoolikalt puhtaks sööginõud . </s> <s> Siis korjas elutoast diivanilt voodiriided kokku . </s> <s> Tööd tehes unustas ta , et Borkwell oli tulnud , ja taas läinud . </s> <s> Elonore ei tahtnud olla kohtunik . </s> <s> Ja ta ei olnudki kohtumõistja . </s> <s> Ta lubas inimestele vabadusi . </s> <s> Ta ei saanud ju neid ära keelata . </s> <s> Mitte keegi kunagi ei saa . </s> <s> Sellest ei tasu mõeldagi . </s> <s> Nii on ka Borkwell alati vaba tulemiseks , minemiseks . </s> </p>
<p> <s> Ning ammune aeg tuli Elonorele meelde . </s> <s> Nii ammune , et see oli unustatud juba , ta oli sellest juba peaaegu lahti öelnud . </s> <s> Mingit tuge ei andnud talle minevik , ta ei otsinudki sealt tuge . </s> <s> Ja ega ajas olegi tuge , inimeses endas võib tugi olla – kui inimene ehitab enda täis tellinguid … et tema hing kokku ei variseks . </s> <s> Seda on raske teha . </s> </p>
<p> <s> Aga ei tahtnud Elonore üldsegi minevikku meenutada . </s> <s> Ta ei tahtnud võrrelda minevikku olevikuga . </s> <s> Nii polnud olemas ka mineviku Borkwelli , oli ainult oleviku Borkwell . </s> </p>
<p> <s> Elonore oli armastanud elus mitu korda . </s> <s> Viimati , neljakümneaastasena , armastas ta armastuse enda pärast , nõudmata elult mingit vastukinki , nõudmata vastuarmastustki . </s> <s> Ta lasi lihtsalt hinge endast korraks vabaks , et see möllaks nagu vaba loom , kuid seejuures säilitas ta kontrolli selle üleannetu vaba looma üle , et too päris kuristikku ei traaviks . </s> <s> See oli kõige täiuslikum eluaeg . </s> <s> Enesele märkamatult puhkes ta õitsele nagu hiline lill . </s> <s> Siis oli ta viimati noor , ilus , sile . </s> <s> Ta oli siis viimati täidlane , tema käsivarred olid ümmargused , ja suvel hakkas talle päike hästi peale , ta oli punakaspruun justkui indiaani tüdruk . </s> <s> Tema pilk oli siis viimati veel särav , niiske , mitte matjas , läiketa nagu praegu . </s> <s> Siis olid viimati tema liigutused veel sujuvad , graatsilised , kõikidest kehahoiakutest aimdus uhkust , üleolekut . </s> <s> Viimati jõi ta just siis veel päevad läbi piima . </s> <s> Ja ilm oli tol aastal kena , viimati . </s> <s> Olid heledad pilvitud päevad , kuid polnud põud , sest vahel sadas sooja vihma ning öösiti lainetas looduses udu . </s> <s> Viimati siis käis ta lühikeste varrukatega eest lahtises pluusis , õhukeses heljuvas seelikus , ta eelistas punast värvi . </s> <s> Ning ta ei katnud siis kunagi pead rätikuga , käis palja peaga , kuid juuksed keeras kuklasse krunni , et need ei lehviks tal silmade ees kui kaheksateistaastasel ; kogu tema nägu pidi vaadatav olema , tema otsaesine ning kõrvadki pidid näha , varjust väljas olema . </s> </p>
<p> <s> Ta armastas , armastas , kuni armastus lõppes . </s> <s> Sest armastatuga juhtus õnnetus . </s> </p>
<p> <s> Siis kutsus Elonore hinge tagasi oma kehasse , pani selle sinna luku taha , ja nad piinlesid algul mõlemad , nii Elonore kui ta hing . </s> <s> Elonore süüdistas hinge selles , et see ei hoidnud küllaldaselt armsamat , lasi tal hukkuda . </s> <s> Kui mõttetud süüdistused ! </s> <s> Aga midagi oli siiski valesti . </s> <s> Elonore ei tahtnud loomulikult sellele praegu mõelda . </s> <s> Kuid just siis muutus ta lühikeste kuude jooksul niisuguseks , nagu ta praegu on ; terve jume kadus , pilk nürines , kadus graatsilisus . </s> <s> Pleekisid ära tema uhked riided , erksad värvid tuhmusid . </s> <s> Ja armastuski jäi sinna aega nagu üks tavaline ammu olnud asi . </s> <s> Sein , jah lausa sein eraldas teda sellest ajajärgust , eraldas sellest mehest . </s> <s> Kuid see sein polnud kaugel , see sein oli siinsamas , seda võis küünarnukiga tunda , ja see meeski oli siinsamas , nõjatus teiselt poolt vastu seda seina , teda võis välja kutsuda kujuteldavale kõneseansile , temaga võis rääkida , kuid Elonore ei rääkinud , ei vaadanud , ei otsinud miraaži . </s> <s> Las ta olla , las ta olla-jääda kui väljamõeldis , temast polnud enam midagi võtta . </s> <s> Temast polnud enam tuge . </s> </p>
<p> <s> Nüüd see Borkwell . </s> <s> Temagi oli seina taga , ammu olematuks , ammu väljamõeldiseks muutunud . </s> <s> Kui Elonore viimane armastus omas vähemalt veel mingit kuju , mingit värvustki naise tajudes – see värv oli sinine , mees oli riietatud mingisse sinisesse ürpi , ta oli sinna mähitud nagu kookonisse – , siis Borkwell … Borkwellil polnud piirjooni , teda ei saanud enam projitseerida , taastada . </s> <s> Või siiski … </s> </p>
<p> <s> Elonore puhkes kibedasti nutma . </s> <s> Pisarates segunesid nad tahtmatult – Borkwell ja see sinise muumia sarnane mees , sest nimelt muumiana , puusärgis lamajana oli eelmine arm naisel meeltes ; nüüd nad segunesid , kattusid kuidagi , Elonore ei aimanud , et nii võib juhtuda , et nad võivad võrdsustuda . </s> <s> Kuid mis võrdsus see tegelikult oli ! </s> <s> Nii võitis vaid Borkwell ! </s> <s> Kas ta tõesti pidi siis võitma , kuidas ta tohtis ! </s> <s> Oli tal suuremaid õigusi ! ? </s> </p>
<p> <s> Ja Elonore tormas õue . </s> <s> Ta tahtis leida Borkwelli . </s> <s> Ta tahtis Borkwellile kallale minna . </s> <s> Ta tahtis , et mees istuks järve kaldal , järve kõrgel kaldal , siis lükkaks ta mehe vette , mudasesse sügavasse vette , las ta lämbub seal , ta ei näekski , kes ta vette lükkas , ta peaks istuma kuklaga ligineva Elonore poole , et ei näeks … Milline raev haaras Elonore oma võimusesse . </s> <s> Milline raev ! </s> <s> Kust kerkis see küll , mis tagavaradest see koosnes ? </s> <s> Ta jooksis . </s> <s> Joostes ta muidugi väsis . </s> </p>
<p> <s> Borkwell istus tõesti järve kaldal . </s> </p>
<p> <s> Ta istus rohelisel tallatud rohul . </s> <s> Ujumas kedagi ei olnud , rand oli tühi . </s> <s> Eemal , vee peal püüdsid kalamehed kala . </s> <s> Kas nad ka midagi said , ei paistnud . </s> </p>
<p> <s> Sellel rannaribal , kus Borkwell istus , polnud juurviljaaedasid , polnud maju , need olid kõik kaugemal . </s> </p>
<p> <s> Elonore jäi seisma mehe selja taga . </s> <s> Kuidas ta vihkas seda enesekindlat inimest , kes polnud isegi vanemaks läinud nende möödunud aastatega . </s> <s> Või siiski . </s> <s> Juukseid oli tal peas hõredamalt . </s> <s> Vuntsid olid . </s> <s> Enne neid polnud . </s> <s> Vuntsid olid küll tihedad , katsid poole ülahuulest peaaegu kinni . </s> <s> Elonore tegi mõned sammud kaares ümber mehe , varsti nägi ta teda profiilis . </s> <s> Ja meeski märkas nüüd teda , pööras näo tema poole , kuid ei teinud liigutust , justkui tahaks rohult püsti tõusta . </s> <s> Mees igal juhul ehmatas . </s> <s> Midagi pidi olema Elonore näos , mis mehe ehmatama sundis . </s> <s> Võib-olla olen ma kiskja , mõtles Elonore , ma ju hiilisin hääletult oma saagile ligi , mahamurdmise eesmärgil . </s> </p>
<p> <s> “ Elonore ! ” ütlesid Borkwelli huuled . </s> <s> Aga Borkwell on samasugune kiskja , mõistis naine . </s> <s> Samasugune ! </s> <s> Ta on ka valmis hüppeks , kui mitte pealetungiks , siis enesekaitseks . </s> <s> Mis vahet sel on ! </s> </p>
<p> <s> “ Püüdjad ei saa kala , ” ütles Borkwell , “ mõned kalad on isegi surnud , näe , ujuvad , kõhud püsti . ” </s> </p>
<p> <s> Elonore tegi veel mõne sammu , nüüd oli ta istuva Borkwelli ees , mehe ja kalda vahel . </s> <s> Ta ei vaadanud järvele , oli seal surnud kalu või mitte , polnud tema asi . </s> <s> Ta tundis , kuidas tema huuled kitsenesid , suu muutus trotslikuks triibuks , ahenesid ka silmapilud , nägu hakkas õhetama sinna valgunud verest . </s> <s> Kohe viskub ta nagu tiiger … kisub lõhki selle Borkwelli . </s> <s> Ning üheaegselt … vastakate tundmuste tulv tuli murdlainena ta peale . </s> <s> Mees , Borkwell , paistis nii tugev kui kalju . </s> <s> Mees paistis muserdamata . </s> <s> Mured polnud temast võitu saanud . </s> <s> Kui neid tal üldse oli ? </s> <s> Aga kas võis inimene elu ära elada muredeta . </s> <s> Teisest küljest – ei saanud ju kõik alla anda , alla jääda kogu aeg ! </s> <s> Kellegi käes pidid ka ohjad olema . </s> </p>
<p> <s> “ Sa arvad … ” ütles Elonore Borkwellile , ta ei teadnud isegi , mida ta nüüd ütleb , “ sa arvad , et ma … tahan su ette maha heita kuulekalt kui peni … ” </s> </p>
<p> <s> “ Ma ei arva midagi , ” sõnas Borkwell . </s> </p>
<p> <s> Elonore jätkas : “ Ei taha ma su ees püherdada poris ! </s> <s> Ei taha ma alandusi ! </s> <s> Ma ei taha valu ! </s> <s> Ma ei taha peksa ! </s> <s> Ma ei taha , et mind ära ajad , et mind endast ära rapsid kui takja ! </s> <s> Ma ei taha minna ulgudes , pead kahe käe vahel hoides ennast tapma , et sulle meelepärane olla ! </s> <s> Ma tahan alandusest lahti saada ! </s> <s> Sa arvad , ma tahan su sülelusi , hellitusi … Ei ! ” </s> </p>
<p> <s> Kuid Borkwell ei mõtelnudki Elonoret praegu alandada . </s> </p>
<p> <s> “ Ma kardan neid ! ” Ja Elonore laskus siis põlvili Borkwelli ette maha . </s> </p>
<p> <s> Borkwell upitas Elonore üles . </s> <s> Elonore keha oli raske , justkui elutu , see jäi rippu mehe najale . </s> <s> Naine kaotas vist hetkeks teadvusegi . </s> </p>
<p> <s> Niiviisi jäi Elonore kallaletung Borkwellile väheütlevaks . </s> </p>
<p> <s> Aga naine kogus end , vabastas oma õlad mehe käte alt , eemaldus pool sammu . </s> <s> Ja endine tarkus , vaoshoitus , tagasihoidlikkus tulid tagasi . </s> </p>
<p> <s> Kuid kokku oli see kõik nagu unenägu – Elonore jaoks . </s> </p>
<p> <s> Ta lahkus . </s> </p>
<p> <s> Borkwellil polnud enne Elonore tulekut tegevusprogrammi . </s> <s> Ta ei kaalunud peas mingeid variante . </s> <s> Krae ainult pigistas ta kaela . </s> <s> Ta oli lipsusõlme lõdvemaks lasknud . </s> <s> Muud midagi polnud ta teinud , midagi polnud plaanitsenud . </s> <s> Võib-olla ainult – et poole tunni pärast läheb Elonore juurde majja tagasi , küsib midagi venna kohta . </s> <s> Võib-olla … kui rahuneb . </s> <s> Enne Elonore tulekut ta oligi rahunemas . </s> </p>
<p> <s> Kui Elonore ära läks , hakkas Borkwell meenutama , milline ta ise oli kakskümmend kuus aastat tagasi . </s> <s> Ja kõige esimene mõte oli , et ta oli siis – väga Elonore moodi , väliselt . </s> <s> Kõik ütlesid seda . </s> <s> Nad olid justkui õde ja vend . </s> <s> Nad olid justkui üksteise jäljendid . </s> <s> Nad olid valmistatud , võiks öelda , ühe vormi järgi . </s> <s> Mis sai sest vormist pärast . </s> <s> Ju see oli minema visatud , loodusele ei sobi standard . </s> <s> Sellepärast meeldis neil , Borkwellil ja Elonorel , teineteisele otsa vaadata , teineteist uurida : nad vahtisid seega peeglisse , kus nägid iseennast . </s> <s> Nende iseloomud pehmenesid üksteise pilgu all , vormusid , vähemalt oleksid pidanud vormuma – kuni sarnasuseni . </s> </p>
<p> <s> Aga seda ei juhtunud . </s> <s> Sisult sarnaseks nad ei saanud . </s> <s> Vastupidi , algas võõrandumine . </s> <s> Mitte küll vastastikune . </s> <s> Borkwell ise hakkas eemale hoidma : see , et ta oli väljavalitu , tegi ta närviliseks . </s> <s> Ta ei tahtnud olla seotud . </s> <s> Ta tahtis olla kodutu , kes ta ju tegelikult oligi . </s> <s> Tema kodu ei saanud olla teatud maja , teatud korter , teatud perekond , tema naine ei saanud olla teatud naine … ja punkt . </s> <s> Tol ebamäärasel ajal eriti . </s> <s> Vähemalt ei pidanud seda tema eest keegi teine otsustama . </s> <s> Isegi saatus ei pidanud . </s> <s> Tema ise pidi . </s> <s> Ja peale selle kasvas Elonore tal varsti üle pea . </s> <s> Elonore muutus nagu suuremaks , tähelepandavamaks , veenvamaks , Borkwell aga ähmastus tüdruku kõrval , kaotas oma piirjooned , oma aura – nii et varsti ta oli justkui värviplätserdus peeglil . </s> <s> Selle värviplätserduse võis nagu tolmukorra lapiga ära pühkida , peegli võis puhtaks nühkida – ja polekski enam Borkwelli olemas olnud . </s> <s> Nii kujunduslikult mõtles ta , ja nii tähtsaks pidas ta end. Sest juba hakkas talle selles peeglis paipoisi ilme näole tulema , juba hakkas tema rohmaka pintsaku asemel paistma peeglist mingi pitsrüü , ning üldse titastus ta kuidagi sel määral , et puudus veel – Elonore võtab ta sealt peeglist välja , lapsena , ning kussutab , pakub putru süüa , viib jalutama , ja Borkwelli jalad muutuvad aina savisemaks , aina savisemaks , kuni ta kukub tötsti … Aga ei saa eitada , et Elonore muutus samal ajal aina ilusamaks , temast sai – kaunitar . </s> <s> Enne ei olnud , aga Borkwelli kõrval sai . </s> <s> Tema ilu tahtis Borkwelli lausa ära tappa , sellepärast ähmastuski mees . </s> <s> Ta ei arenenud Elonore kõrval enam edasi , jäi toppama . </s> <s> Varsti paistis tüdruk tõesti Borkwellist isegi vanemana , kogenenumana . </s> <s> Paistis – Elonorel on selged sihid silme ees , Borkwellil pole . </s> <s> Mingis mõttes tõsi ! </s> <s> Elonore oli väga lihtne , loomulik – seda on isegi võimatu kirjeldada , milline ta siis oli ! </s> <s> Ta oli nii lihtne , loomulik , et tegi oma olekuga kõik kõrvalseisjad relvituks . </s> <s> Temas polnud võltsi . </s> <s> Ta ei kavaldanud , näis – ta ei kavatse petta . </s> <s> Ta oli nagu mesi , nagu meekärg . </s> <s> Ainult see meekärg oli mesilastega kaetud , seda ei võinud iga magusatahtja pihuga võtta , käperdada . </s> <s> Oldi sunnitud distantsi pidama . </s> <s> Aga kaugele ka ei tahetud minna . </s> <s> Nii imelikud võrdlused tulid Borkwellil praegu pähe . </s> <s> Elonore – kaunitar ! </s> <s> Milline ta oli . </s> <s> Tema juuksed olid algul lühikesed . </s> <s> Alles Borkwelliga tutvuse ajal kasvatas ta need pikaks . </s> <s> Tal oli puhas kõrge laup . </s> <s> Tal olid pruunid silmad . </s> <s> Pehme ümmargune lõug . </s> <s> Täiesti võimatu on portreteerida naist sõnadega . </s> <s> Aga pintsliga samuti . </s> <s> Sest saladust ei saa ära seletada . </s> <s> Mehe kohta võib öelda , et ta oli kullininaga ja suurte kõrvadega – ning pilt on selge ! </s> <s> Aga naise kohta ei ütle isegi sellised äärmused midagi . </s> <s> Ei ole kõrvades ega ninas naise väärtus ja omadused . </s> <s> Borkwell tahtis hoopis midagi muud . </s> <s> Ta tahtis just inimestes – olgu nendeks siis naised või mehed – hävitada selle , mis nad tugevaks tegi : enesekindluse , eneseväärikuse , väljapeetuse , tasakaalu , ilu . </s> <s> Ja mitte üksnes inimestes , ka igal pool mujal – looduses ning tehiskeskkonnas . </s> <s> Vaat sellise tahtmise avastas Borkwell endas vähehaaval . </s> <s> Ta tundis , et ta ei suuda armastada ega austada midagi korrapärast , lõpuleviidut , selget . </s> <s> Ta pidi kõik ära rikkuma . </s> <s> Siis jäi alles tema süda rahule . </s> <s> Muidugi , ta polnud päris veendunud , et see on nii . </s> <s> Aga kui ta teinekord oma käitumist ja käitumismotiive analüüsis , siis jõudis ta varsti taolise järelduseni . </s> <s> Võib-olla oli nii mugav järeldada , enesele oli hea etteheiteid teha , sisemiste piinadeta ka ei saanud elada , need piitsutasid ergutavalt tagant , ebaõnne oli mugav geenide süüks veeretada . </s> <s> Aga kas see oli kaasasündinud omadus ? </s> <s> Või oli ta ise enda kasvatanud selliseks ? </s> <s> Seda , millised olid tema vanemad , ta niikuinii täpselt ei teadnud . </s> <s> Millised oleksid olnud tema isa ja ema täiesti loomulikus olekus … kui neid poleks ahistatud … Borkwell oli ühiskonna produkt . </s> <s> Ühiskond ja ühiskondlikud suhted olid kasvatanud tema selliseks . </s> <s> Võib-olla tahtis ta nüüd oma kasvatajaile kätte maksta . </s> <s> Tema vanemad surid … või mis nendega üldse juhtus ? </s> <s> Ta oli siis väga noor . </s> <s> Tema eest hoolitses vanaema . </s> <s> Ta mäletas vaid üksikuid pilte minevikust : näiteks kuidas ta , isa-emaga veel , sai korteri kesklinna , peatänavasse , vanasse kõrgete lagedega majja . </s> <s> Mäletas , kuidas isa-ema sõbrad , või kes nad tegelikult olid , tulid soolaleivapeole . </s> <s> Kuidas joodi viina ringikäivast klaasist ja kuidas isa naer kõlas suures mööblita toas . </s> <s> Isa naeris nii ohjeldamatult ja lõbusalt , et Borkwellile endalegi tuli veel praegu muie suunurka . </s> <s> Tänaseks toda maja enam pole , vanaemaga elasid nad selles vaid paar aastat , siis pidid tollest linnast hoopis ära kolima . </s> <s> Aga tookord … ? </s> <s> Miks nad kesklinna tulid elama – agulist , kust meeles vaid prussakad ja lutikad . </s> <s> Seda ta ei teadnud . </s> <s> Ja ei teadnud ka vanaema . </s> <s> Vanaema võib-olla teadis , aga ei rääkinud . </s> <s> Kesklinnakorteri aknast paistis hästi saluut . </s> <s> Hilise ööni kostis autode , busside mürin , mis magada ei lasknud . </s> <s> Borkwellile ei meeldinud luksus . </s> <s> Sõbrad jäid kõik maha äärelinna , kesklinnast ei leidnud ta uusi . </s> <s> Ei leidnud tänavalt , hoovist , ei leidnud koolist . </s> <s> Teda ei võetud omaks . </s> <s> Seletamatu möödanik ! </s> <s> Parema puudumisel võis sealtki leida keni hetki . </s> <s> Ta oli armunud ühte tüdrukusse , kes elas temaga samas majas . </s> <s> See tüdruk kutsus teda vahel külla . </s> <s> Mis ta mäletas sellest tüdrukust ? </s> <s> Kas tal oli meeles korter , milles tüdruk elas ? </s> <s> Tüdruku nimi küll ei olnud . </s> <s> See tüdruk tavatses aknalaual istuda . </s> <s> Tema vanemad ei olnud haritud inimesed . </s> <s> Aga õunu , vahel ka viinamarju oli neil alati kodus . </s> <s> Muide , täpselt nagu Borkwelligi kodus . </s> <s> Borkwell oli kodus tüütuseni mõlemaid söönud , tüdruku juures ta enam ei tahtnud , viinamarjad vedelesid laudlinal , veeresid laiali igasse kanti . </s> <s> Tüdruk oli umbes kümneaastane , sama vana kui Borkwell . </s> <s> Tüdruku korteri aknast paistis jõgi . </s> <s> Jõel võis näha purje . </s> <s> Kas see oli tõesti nii ? </s> <s> Jah , nüüd ei saaks ega viitsikski enam kontrollida . </s> <s> Aga tookord istus tüdruk aknalaual ja päike valgustas teda . </s> <s> Tema selja taga oli sinine vesi . </s> <s> Tüdrukul oli seljas roosa kleit . </s> <s> Nüüd kui ta vahel roosat kleiti kellegi seljas nägi , võpatas ta . </s> <s> Aga kas selle kauge mälestuse tõttu ? </s> <s> Mõttetus ! </s> <s> Võib-olla oli kleit punane , aga päikeses näis roosa , või oli riie lihtsalt pleekinud . </s> <s> Tüdruku juuksed olid õlgblondid , need olid sassis , kammimata . </s> <s> Kee oli tal kaelas . </s> <s> Pärlid sarnanesid pohlamarjadega . </s> <s> Suunurgad olid tal allapoole , silmad asetsesid üksteisest kaugel , nina oli lai , nagu litsutud . </s> <s> Käsi hoidis tüdruk süles , need olid rasked , punsunud , justkui tööinimesel . </s> <s> Tüdrukul polnud mänguasju , ta ei mänginud millegagi . </s> <s> Juttu nad ajasid . </s> <s> Jutuajamiste sisu Borkwell ei mäletanud . </s> <s> Oligi kõik . </s> <s> Küllap Borkwellil olid jalas lühikesed sinisest kalevist püksid . </s> </p>
<p> <s> Borkwellil hakkas janu . </s> <s> Ta laskus alla veeni . </s> <s> Ta kummardus ja jõi järvest ahnelt vett , ammutades seda peopesadega . </s> <s> Ta oli ennegi siit vett joonud . </s> <s> Järves oli läbivool , siia suubus üks jõgi ja üks teine jõgi sai siit jälle alguse . </s> </p>
<p> <s> Kui Borkwell kummardus , nägi ta umbes saja sammu kaugusel endast Elonoret . </s> <s> Seal , umbes saja sammu kaugusel oli aedik ühes väikese kuuriga . </s> <s> Aedikus olid haned . </s> <s> Aedik ulatus otsapidi järve , nii et haned said ka vee ääres käia . </s> <s> Elonorel oli kaelapidi käeotsas üks hani . </s> <s> Mis naine hanega tahab teha ? </s> <s> Kas ta tappis juba hane ära ? </s> <s> Kas ta keeras hanel juba kaela kahekorra ? </s> <s> Elonore hakkas hanega maja poole minema . </s> <s> Hakkab ta hane kodus kitkuma ! </s> <s> Kui palju sulgi saab ? ! </s> <s> Mis ta sulgedega teeb ? </s> <s> Paneb patjadesse . </s> <s> Kas ta teeb õhtul hanest rooga ? </s> <s> Kelle jaoks ? </s> <s> Kas enda ja ema jaoks ? </s> <s> Kas nad söövad terve hane kahekesi ära ? </s> <s> Võib-olla müüvad . </s> <s> Kus ? </s> <s> Turul ? </s> <s> Võiks ju tedagi kostitada . </s> <s> Elonore ei vaadanud kordagi Borkwelli poole ja see oli kohutav . </s> <s> Borkwell polnud täna veel midagi söönud . </s> <s> Oleks vaja minna võõrastemajasse ja midagi süüa . </s> <s> Aga ära ta ei kavatsenud veel sõita . </s> </p>
<p> <s> Ja nüüd suunduski Borkwell vähehaaval võõrastemaja poole . </s> <s> Asula näis kuidagi väga väikene , enne paistis suurem . </s> <s> Väga palju oli tühje maju . </s> <s> Mõned suured majad , kivist , mitmekorruselised , olid hoopiski maha lõhutud . </s> <s> Isegi see suur maja , milles enne asus pood ja kus ka kwell oli sees käinud , oli maha lõhutud . </s> <s> Elevust oli asulas vähe . </s> <s> Noori ei torganud silma . </s> <s> Kõbusaid vanakesi liikus küll ringi . </s> <s> Borkwell kõndis väga aeglaselt , sellepärast vist paistsid vanakesed kõbusad . </s> <s> Puudus ka elav bussiliiklus . </s> <s> Varem võis pealinnast siia bussiga sõita , bussid käisid tihti . </s> <s> Nüüd ei näinud ta enam ühtegi bussi . </s> <s> Ise ta saabus ju ka rongiga . </s> <s> Aga rong sõitis ainult järveni . </s> </p>
<p> <s> Tal oli siin tuttavaid vanast ajast . </s> <s> Mõnes majas oli ta varem sees käinud . </s> <s> Kas siis koos Elonore vennaga või Elonorega . </s> <s> Üks vana mees , kes oli jalust vigane ja majast palju väljas ei saanud käia , evis kunstniku kalduvusi , maalis verandal loodusvaateid , oli naivist . </s> <s> Elonore vend tõi talle linnast lõuendit , Elonore varustas värvidega . </s> <s> See mees maalis ühte ja sama maastikku , ühte ja sama vaadet kogu eluaeg . </s> <s> Aastakümneid . </s> <s> Tema maalidel vahetusid aastaajad , järvele tuli jää , siis sulas see ära , kevadised üleujutused olid , puud kasvasid sureks tema piltide peal , mõni puu kadus vahel ka – kuivas ära , või tuul murdis maha või saeti puu kütteks ; maale vaadates võis kõike möödunut enam-vähem dokumentaalselt taastada . </s> </p>
<p> <s> Ja üks teinegi vana mees oli Borkwelli endisaegne tuttav . </s> <s> Üks pikka kasvu köökaskäiv rögisev ja köhiv mees , kes siiski väga vitaalne oli ja millegipärast pidevalt – vaikis . </s> <s> Mitte midagi ei rääkinud . </s> <s> Ja sellepärast käidi teda vaatamas kui muuseumiharuldust . </s> <s> Poisid loopisid teda kaigastega , lootes spontaanset sõimu kuulda . </s> <s> Aga asjata . </s> <s> Kaikad purunesid vastu mehe selga , aga mees jäi sõnatuks . </s> <s> Vanamees olevat aastaid tagasi vaikimistõotuse andnud . </s> <s> Ei tea , kas ta nüüd juba räägib , mõtles Borkwell . </s> <s> Imelik , Elonorel ja ta vennal pidi just selliste koomiliste kujudega tegemist olema ! </s> <s> Nad vist kogusid ekstravagantseid tüüpe ! </s> <s> Borkwell vahtis enne neid mehi , suu lahti , nüüd oleks tahtnud nende elu segamini lüüa . </s> <s> Ei tea miks , kas nälja pärast kõhus ! </s> </p>
<p> <s> Selgus , võõrastemajas sööklat ja isegi puhvetit polnud . </s> <s> Borkwell ei viitsinud mujale toitu minna otsima . </s> <s> Ta viskus voodile pikali , soovis veel veidi tukastada . </s> </p>
<p> <s> Elonore kitkus köögis hane . </s> </p>
<p> <s> Ema istus toas diivanil ja sorteeris vanu fotosid . </s> <s> Elonore polnud emale pilkugi heitnud , oli töös ja oma mõtetes kinni . </s> <s> Kui viimaks pilgu tõstis , et ema üle ukse silmitseda , üllatus – ema tundus nii kena ja noor . </s> <s> Niisugusena ta , muide , sooviski alati ema näha . </s> <s> Ta ei tahtnud ju , et ema oleks vananev kustuv naine , keda maa enda poole kisub . </s> <s> Maa võis küll keha enda poole kiskuda , kuid hing pidi taeva poole püüdma . </s> <s> Ja seda pidi inimese olekust näha olema . </s> <s> Niisugusena tahtis ta ka ema näha , ning parimatel päevadel oligi nii . </s> <s> Aga täna asusid nii keha kui hing kusagil vahepeal , maa ja taeva vahel , ema näis sõltumatu , vaba , justkui asuks tema tervik olemise keskpaigas . </s> <s> Ning uue , õigemini ühe ärakandmata kleitidest , oli ema selga pannud ; kleit oli suvine , see tegigi ema vist nooremaks . </s> <s> Kleidiriide põhitoon oli helesinine , sellele oli külvatud imepisikesi õisi , nii tillukesi , et võimatu aru saada , milliste lilledega tegemist . </s> <s> Ja polnudki põhjust seda uurida . </s> <s> Emal oli kaelas odavatest valgetest pärlitest kee . </s> <s> Miks ei võinud ta end niiviisi ehtida . </s> <s> Võis küll . </s> <s> Ega Elonore ei keelanud . </s> <s> Ema selja tagant läbi aknaklaaside paistis tükike halli vastasmaja , tükike taevast . </s> <s> Päike oli välja tulnud . ja rohelised puulehed , vist pärna omad , sahisesid akna taga , nagu polekski veel sügis , vaid südasuvi . </s> <s> Ema oli juuksed pealaelt kahele poole lahku kamminud , külgedelt kõrvade peale tõstnud ning kuklasse nõelte ja lindiga kokku tõmmanud , nii et kael ja õlad olid nähtaval . </s> <s> Need polnudki kortsulised ja kahvatud , see asjaolu võis mahedast päikesevalgusest olla tingitud . </s> <s> Ema pilk oli rahustav – mingit ängi ei väljendanud see . </s> <s> Elonore isegi ohkas kergendatult . </s> <s> Ta tundis , et võib enda täiesti lõdvaks lasta ja midagi halba ei juhtu . </s> <s> Ema kaitseb teda ja mõistab . </s> <s> Ja aitab , toetab . </s> <s> Poolest saadik kitkutud hani libises Elonore põlvedelt põrandale . </s> <s> Elonoret häiris siiski see tõik , et temas oli viha . </s> <s> Praegu ta vihkas hane , kes ootamatult suri , keda pidi sulgedest puhastama . </s> <s> Ta ei tahtnud seda teha . </s> <s> Talle polnud sulgi vaja . </s> </p>
<p> <s> “ Ma leidsin üles selle pildi , ” ütles ema , “ millel sina oled nukuga , tahad vaadata ! </s> <s> Sa oled siin kaheksa-aastane . ” </s> </p>
<p> <s> “ Ei taha ! ” </s> </p>
<p> <s> “ See on sinust selles eas ainuke foto , ” jätkas ema . </s> </p>
<p> <s> “ Ei taha vaadata ! ” kordas Elonore . </s> </p>
<p> <s> Ta tõusis , läks ema juurde , krahmas foto ja rebis selle puruks . “ Mulle ei meeldi see … ! </s> <s> Miks sa seda alles hoiad ! </s> <s> See nukk ei meeldi mulle ! </s> <s> See on korjatud prügimäelt ! </s> <s> See alandas mind ! </s> <s> Mul on sel fotol nii hirmunud silmad ! </s> <s> Sa sundisid mind poseerima ! </s> <s> Panid mulle selga kleidi , mis oli mulle ammu väikseks jäänud ! ” </s> </p>
<p> <s> Ema väljus . </s> <s> Elonore ei küsinud , kuhu ta läheb . </s> <s> Neil polnud kombeks üksteise käike kontrollida . </s> <s> Aga kuhu ta ikka minna võis ! ? </s> <s> Emal oli asulas kaks sõpra : üks oli see mees , kes vaikimistõotust pidas ; teine oli vigane , kes maalis . </s> <s> Viimane polnud küll emaga nii hea tuttav kui Elonorega , temale vaevalt ema külla läheb . </s> <s> Pigem vaikib koos vaikijaga . </s> <s> Tollel on nüüd naine aastaid haige , kuid rääkima ätt ei hakanud . </s> <s> Vist unustas rääkimise juba ära . </s> </p>
<p> <s> Elonoregi ei tahtnud koju jääda . </s> <s> Ta võttis laia supellina ühes , otsustas järvele pesema minna . </s> </p>
<p> <s> Võõrastemaja valvur või administraator , või kes ta oli , või oli kõik kokku ühes isikus , äratas Borkwelli üles . </s> <s> Borkwell oli täiesti uimane ja kõht korises tal kahtlaselt . </s> </p>
<p> <s> Valvur , lühikeseks pöetud juustega eakas mees , sõnas : “ Tõin sulle süüa . ” </s> </p>
<p> <s> Tema käes oli suur tükk taignast leiba . </s> <s> Ta istus Borkwelli voodi ette taburetile , murdis leivaportsu pooleks , üle poole ulatas Borkwellile , teist asus ise sööma . </s> </p>
<p> <s> Borkwell hakkas ka leiba näkitsema . </s> </p>
<p> <s> Leib ei olnud maitsev . </s> <s> Oli jämedast jahust küpsetatud . </s> <s> Keel tundis mingeid lisandeid , kas saepuru , aganaid ? </s> </p>
<p> <s> “ Kui vana sa oled ? ” küsis Borkwell valvurilt . </s> </p>
<p> <s> “ Sama vana kui sina . </s> <s> Kui sind sisse registreerisin , vaatasin passist järele , ” ütles valvur . </s> </p>
<p> <s> “ Ah soo ! ” Tegelikult näis valvur palju vanemana . </s> <s> Valvuri rahulikud silmad panid Borkwelli imestama . </s> <s> Kõigil inimestel siin asulas olid nii rahulikud silmad . </s> <s> Millest see ? </s> </p>
<p> <s> “ Kus sa sündinud oled ? ” päris Borkwell . </s> </p>
<p> <s> Valvur nimetas linna , kus Borkwellgi sündis . </s> </p>
<p> <s> “ Ma tahaksin juua ka , ” ütles Borkwell . </s> </p>
<p> <s> “ Kraanides pole vett , ” sõnas valvur . “ Kas toome järvest ? </s> <s> Ämbriga ? ” küsis valvur . </s> </p>
<p> <s> “ Pole vaja . </s> <s> Ma ise … tõusen varsti , ” ütles Borkwell . “ Miks sa mind üldse üles ajasid ? ” </s> </p>
<p> <s> “ Ma ei tea isegi , ” vastas valvur . “ Igav on . ” </s> </p>
<p> <s> “ Igav . ” </s> </p>
<p> <s> “ Pole kellegagi rääkida . ” </s> </p>
<p> <s> “ Minuga ka pole … millestki . ” </s> </p>
<p> <s> “ Seda ma usun . ” </s> </p>
<p> <s> “ Ma mõtlesin – sa oled pärit Aasiast . ” </s> </p>
<p> <s> “ Ei ole . ” </s> </p>
<p> <s> “ Sa oled veidi pilus silmadega . ” </s> </p>
<p> <s> “ Las ma olla . ” </s> </p>
<p> <s> “ Mida sa siin siis valvad ? ” </s> </p>
<p> <s> “ Polegi midagi valvata . </s> <s> Võõrastemaja suletakse varsti . </s> <s> Lõhutakse maha . </s> <s> Külastajaid pole . </s> <s> Peale külvatakse roheline muru . </s> <s> Et oleksid silmapiirini rohelised aasad … ” </s> </p>
<p> <s> “ Suvel … Aga talvel ? ” </s> </p>
<p> <s> “ Talvel oleks kõik lume all . ” </s> </p>
<p> <s> “ Jäta mind üksi … ” </s> </p>
<p> <s> Valvur tõusis vastumeelselt , lahkus . </s> </p>
<p> <s> Borkwell tundis – ta on haigestunud . </s> <s> Tal oli palavik . </s> <s> Ta vahtis valgendatud lakke . </s> </p>
<p> <s> Tal oli halb olla . </s> <s> Selles asulas . </s> <s> Ja nüüd järsku tundis ta , et tal pole jõudugi , et tõusta , ja siis ära minna , kohe . </s> <s> Ta oli järsku kaotanud enesekindluse , otsustamisvõime . </s> </p>
<p> <s> Aga kuna ta tahtis väga juua , siis tõusis ta ikkagi kuidagi voodilt ja väljus . </s> </p>
<p> <s> Oli niisugune õhtune aeg , päikese loojumise aeg . </s> </p>
<p> <s> Ta komberdas järve äärde . </s> <s> Sattus randa just niisuguses kohas , kus kasvas tihedasti pajusid ja kõrkjaid . </s> <s> Ta läks nende vahelt läbi otse järve , kuigi tal olid püksid ja kingad jalas . </s> <s> Ta laskus käpuli mudasesse läbipaistmatusse vette ja hakkas jooma nagu loom . </s> <s> Ning alles siis , kui oli janu täis joonud , tõstis pea , tõusis ise ka , sirutas selga , vahtis ümberringi . </s> </p>
<p> <s> Mitte kaugel , väikese neemenuki taga kaldapealsel , kus ei kasvanud puid ega kõrkjaid , vaid oli hall liivane rand , askeldas rühm naisi , mõned olid päris paljad , teised linadesse-rätikutesse mässitud , või kuivatasid endid parajasti nendega . </s> <s> Ju nad olid just järvest välja roninud , suplemast . </s> <s> Aga mingit kilkamist polnud küll kuulda . </s> <s> Naised olid vaoshoitud , tegutsesid justkui salaja siin . </s> <s> Ometi paistis , et nad ei karda midagi , on kaitstud : nüüd , alati ja igavesti . </s> <s> Nad ei märganud Borkwelli või ei tahtnud teda märgata . </s> <s> Emb-kumb . </s> <s> Või ei kuulnud nad tõesti mehe puristamist , kui too järvevett jõi kui hobune … ei , mitte kui hobune – sest hobune joob pikkamisi , vaikselt ja viisakalt alati , Borkwell aga jõi vett kui hull koer , kes pidevalt janus – lomps-lomps-lomps , nii et pritsmed lendasid igasse kanti . </s> <s> Ta jäi naisi hämmelduses vaatama , ta ei saanud aru , peab kohe ära minema või ei pea ; kedagi polnud ette ütlemas , soovitamas , mida teha ; ta ei teadnud , milline moraal kehtib . </s> <s> On ju selge : ta ei vahtinud naisi sellepärast , et temas mingi rahuldamatu kihu oleks peitunud . </s> <s> Lihtsalt vaatepilt oli rabav , kaunis ! </s> <s> Naised ei häbenenud , ei kiirustanud , ei peljanud passijaid põõsastikust ega kusagilt . </s> <s> Aga põlvist saadik vees Borkwell oli ju nähtaval kohal ! </s> <s> Temast ei tehtud väljagi . </s> <s> Tõsi – vahemaa võis olla umbes viiskümmend meetrit . </s> <s> Naised olid sihvakad ja nõtked , pikkade juustega , puhta valendava nahaga , justkui polekski nad päikest saanud suvel ; jah , justkui polekski nad sellest tuttavast tsivilisatsioonist pärit , vaid antiikajast siia juhuslikult kandunud . . . </s> <s> Just sellepärast jäi Borkwell vaatama . </s> <s> Ka Elonore oli nende hulgas , omasuguste hulgas . </s> <s> Need polnud ju noored tütarlapsed , aga neil olid kõigil ilusad rikkumata kehad . </s> <s> Ja nad olid vist omavahel kõik head sõbrannad , sest muidu oleksid kakelnud , tülitsenud või lärmanud-vaielnud . </s> <s> Vist ei närinud kadeduseuss , see kõige tavalisem hingehukutaja , neist kedagi . </s> <s> Nad olid ilmselt saatusekaaslased . </s> <s> Ja sellega ammu leppinud . </s> <s> Ning selles oligi võib-olla nende tugevus ! ? </s> </p>
<p> <s> Kui Elonore pigistas juustest vett välja , siis ta pööras end veidi , ja tema pilk kohtas Borkwelli pilku . </s> <s> Borkwell mõistis alles praegu , et ta oli kaua aega hinge kinni hoidnud , nüüd ta elustus , hakkas kiiremini hingama ja taganes kaldale . </s> <s> Elonore silmad saatsid meest , kuni too kadus puie taha . </s> <s> Borkwell jõudis veel märgata – Elonorel olid ootamatult täidlased käed , ootamatult ümarad õlad , viimastel mänglesid loojuva päikese varjud ja helgid – ta polnudki siis kõhn , kondine ! </s> <s> Nagu tütarlapsena ikka . </s> <s> Ülejäänu Elonore ihust oli supellinaga või mingi toogasarnase riidetükiga kaetud . </s> </p>
<p> <s> Kohe , kui Borkwell pajude taha kadus , tekkis tal mõte : kas seal üldse oligi Elonore . </s> <s> Kas tõesti oli ? </s> <s> Nii noor ! </s> <s> Nii kättesaamatu ! </s> <s> Nii sõltumatu ! </s> <s> Nii kaunis ! </s> <s> Nagu vanasti ? </s> <s> Või nii nagu mitte kunagi varem … </s> </p>
<p> <s> Enne , tänanähtud Elonore … paistis ju vanem , tema silmad olid peaaegu elutud nagu maskil , kuigi nendel oli kurbuse pitser , mis andis tunnistust mingist siseelust … kas või kannatusest . </s> <s> Aga see Elonore , kes suples sõbrannadega , kes end just kuivatas , näis noorem ja tema silmavaade oli lapsik , lapsikum kui muidu , lapsik nagu varemalt , lapsik , lahke ja aval , andestav ja mõistev . </s> <s> Või mida see kõik tähendas ? </s> <s> Kunagi meeldis talle säärane Elonore , aga siis ta ei osanud naist – vist – hinnata . </s> </p>
<p> <s> Aga polnud ju täna varemgi nähtud Elonore halvem , inetum – kuidas ta võis üldse võrdlema hakata … ega ta midagi segamini ajanud . </s> </p>
<p> <s> Ta otsustas kontrollida . </s> <s> Ta astus uuesti vette , vahtis halliliivalise supelranna poole . </s> </p>
<p> <s> Kuid naised lahkusid juba , eemaldusid väärikalt , aeglaselt kõndides , olid seljaga tema poole ja raske oli aru saada , kes on kes . </s> <s> Sest kõik nad olid sarnased . </s> </p>
<p> <s> Suplejate paiga oli hõivanud keegi uus naisterahvas , kes seal kivil istudes imetas oma last ; aga see vist polnud nende kambast . </s> </p>
<p> <s> Olevus , kes kaldal Borkwelli poole pilgu saatis , võinuks vabalt olla ju ka Elonore tütar . </s> <s> Niisugune mõte kerkis Borkwelli peas esile . </s> </p>
<p> <s> Kas Elonorel oli , on tütar ? </s> <s> Ja kas too võiks ka nii ema nägu olla . </s> <s> Ja kas võiks nüüd nii juhtuda , et ta armuks Elonore tütresse ? </s> <s> Kuid ei ! </s> <s> Pea oli palavikuline , peas oli kõik segamini . </s> <s> Pärast järvevee joomist läks enesetunne veelgi halvemaks . </s> </p>
<p> <s> Milline oli Elonore raskejalgsena , tuletas Borkwell meelde . </s> <s> Ta lahkus noist paikadest , kui loode oli noores naisterahvas umbes viiekuune . </s> <s> Kuid Elonore kõht oli juba väga suur , tüdruk läks lausa jämedaks , võiks öelda . </s> <s> Ta polnud veel maha saanud , kuid väliselt paistis ta juba emana , ning mitte ühe lapse emana ; näis , nagu oleks tal juba palju lapsi olnud ja tuleb veel juurdegi , tema näkku ilmus mingit tarkust , üldist arusaamist maailma asjadest , malbust ; niiviisi ta eemaldus Borkwellist oma tähtsasse maailma , Borkwell eemaldus oma vähemtähtsasse , aga see-eest palju patusemasse maailma , maailma , kus tal tuli olla – nüüd , tagantjärele sellele hinnangut andes – üksi . </s> <s> Elonore ju ei tahtnud enam , päris lõpus , temaga , Borkwelliga , sõbrustada ; Elonore kaaslasteks said teised naised , sookaaslased , eriti need , kes olid juba emad , nagu ta enda ema , samuti üks sõbranna , kellele ta varem harva end usaldas , aga kellel oli juba väike beebi käes . </s> <s> Borkwellile kuulus rohkem meeste seltskond , nendega , meestega , võis ta õlut juua , praalida , tööd teha , raske raha teenimist planeerida . </s> <s> Ning loomulik – Borkwell kui täiesti üleliigne , kadus üldse noist paigust , saatusest temale määratud siinolemise aeg sai täis . </s> <s> Ja rohkem teavet Borkwellil Elonore edasise käekäigu kohta siiani polnud . </s> </p>
<p> <s> Nüüd oleks vaja kellegi käest lisaandmeid pärida . </s> <s> Ehkki , mis kasu oleks saadavast informatsioonist . </s> <s> Kui inimene on lahkunud su elust , on lahkunud su mõtetest , siis ta enam ju ei mõjusta su saatust – loodetavasti isegi telepaatiliselt mitte ? </s> <s> Kas Elonore mõtles veel Borkwellile vahepealsetel aastatel ? </s> <s> Borkwell unustas Elonore küll täielikult … Ei saanud hinged vastastikku mõjustada teineteist , ei saanud võistelda , ei saanud oma tugevust demonstreerida . </s> </p>
<p> <s> Küllap ei lasunud Borkwellil Elonore needust . </s> <s> Elonorel Borkwelli oma . </s> <s> Nad olid teineteise rahule jätnud . </s> </p>
<p> <s> Hana vudis lühikeste kiirete sammudega künkale , jäi selle kõige kõrgemal kohal pidama . </s> <s> Kogu järv , peaaegu kogu järv , ja linngi – niipaljukest , kui sellest veel järele jäänud – olid tema pilgu ulatuses . </s> <s> Päike paistis väga soojalt , soojendas vana naise kortsulist nägu . </s> <s> Sellesse päikesesse oleks tahtnud … ära sulada , nagu põlev vahaküünal , kaua oleks tahtnud ühe koha peal seista , nägu vastu soojusallikat . </s> <s> Kuid päike ei püsinud pikalt paigal , kadus aeg-ajalt halva külma pilve varju – ning siis hakkas hapral vanal kehal lausa külm , nii et võttis lõdisema . </s> <s> Aga Hana ei läinud kohe minema , ei laskunud allapoole . </s> <s> Talle meeldis siin kõrgel olla ja kaugusesse vaadata . </s> <s> Järve teise kalda kohal olid palju hirmsamad pilved kui siinpoolsel . </s> <s> Päike aga näis seal kaldal asuvat , nimelt . </s> <s> Nii et siinpoolsel kaldal oli ikkagi parem . </s> </p>
<p> <s> Aga pidi edasi liikuma . </s> </p>
<p> <s> Hana ei meeldinud endale , riided seljas ei meeldinud sugugi talle ; aga ei saanud neid ju maha rebida keha pealt . </s> <s> Ja juuksed , soeng ei meeldinud . </s> <s> Mitte miski polnud meeltmööda . </s> <s> Ja pärlid ei meeldinud kaelas . </s> <s> Need ropsas ta kaelast ; peenike niit , millele pärlid olid lükitud , purunes kergesti , nahka haavamata . </s> <s> Pärlid pudenesid rohusse . </s> </p>
<p> <s> Hana rahunes ja läks nüüd mäest alla . </s> </p>
<p> <s> Kuid ta astus ainult paar sammu , siis seisatus jälle vaatama – ilu . </s> <s> Päike värvis pilvi järve vastaskaldal , värvis nende tipud beežiks . </s> <s> Järvepind muutus hallikamaks . </s> <s> Nii väga meenutas see veekogu nüüd merd . </s> <s> Merd , mille ääres Hana-Marissa tegelikult sündinud ja üles kasvanud oli . </s> <s> Hulk aega tagasi juhtus see . </s> <s> Siis sõitsid merd veel purjekad , kliiverpoomid uhkelt ees . </s> <s> Praegu meenutas järv Hanale seda merelahte , mille ääres ta kunagi kasvas . </s> <s> Sest järve vastaskallas meenutas nii väga tolle lahe teist kallast . </s> <s> Rahu ja tänulikkust niisuguse meenutuse eest , ei tea kelle aadressil , valgus Hana rinda . </s> <s> See oli kallis võrdlus . </s> </p>
<p> <s> Aga järv oli ikkagi väga elutu , vaatamata kalameeste paatidele selle pinnal . </s> </p>
<p> <s> Hana armastatuim lill oli vanasti rukkilill , neid kasvas küla rukkipõldudel , eriti põllupeenarde vahetus läheduses rukki sees alati . </s> <s> Kui hea oleks neid praegu olnud korjata , vaadata , nuusutada . </s> </p>
<p> <s> Abikaasa tõi ükskord Hana-Marissa siia . </s> <s> Kiitis seda kohta . </s> <s> Hanal oli kujutlus , et tegemist on paradiisiga . </s> <s> Abikaasa sidus Hana silmad kinni , kui ta nooriku süles paati tassis , soovis teistpoolt üllatada . </s> <s> Mainis naerdes veel : selleks et naine tagasiteed meelde ei jätaks . </s> <s> Nii sõitiski Hana üle järve esmest korda midagi nägemata . </s> <s> Kuid ta polnud solvunud . </s> <s> See oli mäng . </s> <s> Ja siinpoolne kallas meeldis talle tõesti . </s> <s> Ja peamine , elamine hakkas taas vee ääres kulgema – see oli tähtis . </s> <s> Ning tõesti – loodus oli siin ilus , maapind viljakas . </s> </p>
<p> <s> Hana jätkas retke . </s> <s> Laskus mäest alla tänavale , mis sai alguse ta ees . </s> <s> Päike heitis ka sellele kollaseid kiiri , värvis kogu tänava pastelseks . </s> <s> Kui ta tänavat mööda alla kõnniks lõpuni , jõuaks ta järveni . </s> <s> Aga Hana ei kõndinud , tal oli vaja ühte majja minna . </s> <s> Miks ? </s> <s> Ta ei teadnudki . </s> <s> Ta oli juba unustanud . </s> <s> Talle tuli vahepeal mingi melanhoolia peale . </s> <s> Ükskõiksus . </s> <s> Tal ei olnud sõpru kusagil . </s> <s> See oli hirmus . </s> </p>
<p> <s> Maja , kuhu ta kavatses minna , oli kivist – krohvitud , lubjatud – vana , kuid tugev . </s> <s> Seda ümbritsesid sirged rohelisetüvelised puud , millel oksad , ja seega ka lehed , algasid kõrgelt , ülaltpoolt maja katust . </s> <s> Nii et varju need puud peaaegu ei pakkunudki . </s> <s> Päike , eriti loojuv päike , pääses majale hõlpsasti ligi . </s> <s> Muidki puid kasvas ümbruses vähe . </s> <s> Paljude majade õues , ka tänava ääres polnud neid hoopiski . </s> <s> Üldse oli rohelus kuhugi kadunud , justkui ära kõrbenud . </s> <s> Aga kõrb see siiski polnud . </s> <s> Ja inimesed – kas üldse elas enam igas majas kodanikke ? </s> <s> Paljud majad olid juba tühjad . </s> <s> Mõni maja oli isegi maha lõhutud , ehitusmaterjal platsilt minema veetud . </s> <s> Kuhu ? </s> <s> Seda Hana ei mõistnud . </s> </p>
<p> <s> Ka siit , kivimaja juurest õue pealt paistis järv . </s> <s> Õigemini pool järve . </s> <s> Või veelgi vähem . </s> <s> Paistis järve üks sopp , milleni tänav lõppeks viiks . </s> </p>
<p> <s> Tuulevaikseks oli jäänud . </s> <s> Järvepind oli taas sile . </s> <s> Mahajäetud kiriku katkine torn peegeldus sellelt koos männimetsa latvadega vastu . </s> <s> Mõned kogud seisid seal , kaldal . </s> <s> Mingid ebamäärased olendid . </s> <s> Kaks naist vist , üks oli punases , teine sinises . </s> <s> Millised puhtad kirkad värvid ! </s> <s> Ja kaks last oli nendega . </s> <s> Küll oleks hea , kui prillid kaasas oleksid , arutas Hana . </s> <s> Ta ei tunne enam kaaskondlasi ära . </s> <s> Aga prille tal üldsegi polnud veel . </s> <s> Ja kas oleks prillidki aidanud . </s> </p>
<p> <s> Majas elas too kunstilembeline meesterahvas , kellest Borkwell alles hiljuti mõelnud oli . </s> <s> Umbertoks hüüti teda , kuid ta polnud – teadagi – itaallane , kuulus põlisrahva hulka . </s> <s> Aga nimeandjad mõtlesid vist – kunstnikud peavad olema kõik itaallased . </s> </p>
<p> <s> Hana sisenes jahedatesse eesruumidesse . </s> <s> Ta polnud kunstnikku juba ammu , aastat viis ilmselt näinud . </s> <s> Ka poes mitte . </s> </p>
<p> <s> Kunstnik oli kodus , avas talle ukse . </s> <s> Avas ruttu , justkui oleks oodanud naist . </s> <s> Aga tema nägu ei reetnud vähematki tundelisust , vastupidi – Umberto , juba vana mehe näoilme oli kohutavalt karm . </s> <s> Tema käes oli jäme must lakitud konarlik kepp , tal ju jalad haiged . </s> <s> Mees oli pensionär . </s> <s> Kuigi – mis pensioni ta sai ! </s> <s> Mille eest , millise töö eest ? </s> <s> Võib-olla invaliidsustoetust . </s> <s> Miks kõik teisejärguline huvitas Hanat ? </s> <s> Kõik see , mis oli arusaadav , huvitas teda . </s> <s> Mees oli muidugi rohkem Hana laste sõber või tuttav kui Hanale omainimene . </s> <s> Kuidas võtta ! </s> <s> Kas mitte Hana ei tutvustanud toda imelikku meest lastele , tõmbudes samal ajal ise eemale … ? </s> <s> Mees oli pikka kasvu , tema paljas pealagi ulatus vaat et toa laeni . </s> <s> Lips oli tal ees . </s> <s> Aga särk , mis ruudulise pintsaku all , polnud valge , uus . </s> <s> Ja selle kulunud ja võidunud pintsaku õlale , paistis , oli tuvi lasknud läraka . </s> <s> Mees oli vist just tänavalt tuppa tulnud ja polnud veel lärakat märganud … või kuidas ? </s> <s> Varem olid mehel südamlikumad silmad , tuli Hanale meelde . </s> <s> Südamlikumad , ja isegi kuidagi vesisemad . </s> <s> Igal juhul sõbralikumad , ning ka – targad . </s> <s> Aga nüüd … ! </s> </p>
<p> <s> “ Mis sul vaja ? ” küsis mees . </s> </p>
<p> <s> “ Tulin … Tulin , et su pilte vaadata … Mida sa oma pika elu jooksul maalinud oled … ” </s> </p>
<p> <s> “ Mida ma oma pika elu jooksul maalinud olen ! ” Mees peaaegu karjatas . </s> </p>
<p> <s> “ Jah ! ” vastas Hana süüdlaslikul toonil , kindlusetult , haledalt . </s> <s> Tal hakkas hirm . </s> </p>
<p> <s> “ Tead , Hana , Hana , Hanakene , ” vuristas mees laulvalt . “ Hiljaks jäid … Hana-Marissa . ” </s> </p>
<p> <s> “ Kuidas hiljaks ? ” Polnud teda Marissaks enam keegi mitukümmend aastat kutsunud . </s> </p>
<p> <s> “ Ma hävitasin need , vähehaaval … viimase aasta jooksul … need oma pildid … Põletasin ja … Tule ! ” Mees kutsus naise teise tuppa . </s> </p>
<p> <s> Toad , milles Hanal õnnestus olla , olid avarad , valgust täis . </s> <s> Mööblit oli aga tubades vähe . </s> <s> See avarus , vabadus , mitte millegagi seotus meeldis talle , ka ennemalt juba meeldis . </s> </p>
<p> <s> Teises toas seisis kamin – suur , ilus , läikiva vaskse pealdisega . </s> <s> Ja selles hõõgus veel tuli . </s> <s> Tukkide kuhila peal asus krimpsus lõuend maastikuga , kuid see kadus ja muutus olematuks enne , kui Hana suutis aru saada , mis nimelt sellel kujutatud oli . </s> <s> Aga oli mis oli . </s> </p>
<p> <s> Mees vaatas tuhahunnikule asjaliku pilguga . </s> </p>
<p> <s> “ Kas hakkad surema või ? ” küsis Hana . </s> </p>
<p> <s> Mees vaikis . </s> </p>
<p> <s> “ Kas võiks istuda ? ” küsis Hana . </s> </p>
<p> <s> “ Eks sa istu . ” </s> </p>
<p> <s> Hana istus sügavasse tugitooli , mis kamina ees , umbes poolteist-kaks meetrit koldest eemal . </s> <s> Mees jäi seisma , kepp käes . </s> </p>
<p> <s> Hanal oli väga mugav istuda , väga hea olla . </s> <s> Ta unustas varsti , mida mees oli teinud , nautis vaid seda mugavust , mida pakkusid pehme tool ja soojust õhkuv kamin … ja üldse võõras kohas viibimine … Ning talle meeldis isegi iidne puupõrand , korralikult paralleelselt üksteise kõrvale lükitud lauad . </s> <s> Kusagil tema kõrval eksisteeris mees . </s> <s> Hana ei näinud teda , aga tundis tema kohalolekut , väli Hana ümber oli täidetud temaga . </s> <s> Kuid mehe , kunstniku hingamist polnud kuulda . </s> <s> Aga Hana ei kuulatanudki . </s> <s> Väljas loojus päike ja valgustas läbi akna veel seda seina , mille külge oli laotud kamin . </s> <s> Mida veel tahta elult . </s> </p>
<p> <s> Aga siis alustas süda Hana rinnus ärevamalt põksumist ; tuli meelde , mis mees oli piltidega teinud , oleks olnud vaja hakata õiendama , manitsema . </s> <s> Kuid selleks et seda teoks teha … selleks tundis Hana ennast liiga tühisena . </s> <s> Tema elu , õigemini kokkuvõte elust tundus tühisena , väikesena , haledana . </s> <s> Tema elu polnud õnnestunud , see oli ebaõnnestunud . </s> <s> Kuigi ta oli naisterahvas ning temal poleks tohtinud tekkida küsimust : milleks kõik ümberringi … niimoodi … ? </s> <s> Siiski tekkis tal see küsimus . </s> <s> Ning vastust polnud . </s> <s> Tema ei osanud kedagi õpetada . </s> </p>
<p> <s> “ Kaua sa ikka istud ! </s> <s> Eks sa hakka astuma , ” sõnas mees ootamatult , aga väga tavalise häälega . </s> </p>
<p> <s> “ Miks ma … ! ” tahtis Hana trotslikult õiendama hakata . </s> <s> Kuid tal polnud õigust protesteerimiseks . </s> <s> Ja polnud põhjustki . </s> <s> Ta oleks küll mehe maale – ehkki nimetas neid mõttes alati joonistusteks – ajaviiteks näha tahtnud , kuid ta võis olla ja edasi elada ka ilma neid nägemata . </s> <s> Ehkki neil maalidel – joonistustel – oleks olnud kogu asunduse lugu , küll võõraste silmade kaudu fikseerituna , kuid selles fikseerituses oli teadjate jaoks , aga Hana oli teadja , kaasteadja , mingi kindlusetunne olemas . </s> <s> Ja nüüd järsku oli seegi kadunud . </s> <s> Teisest küljest – ta polnud neid töid kunagi ju eriti kõrgeks hinnanud . </s> <s> Ta polnud neid meenutanudki . </s> <s> Sest need – tegelikult muidugi neil kujutatud asjad – olid alati olemas olnud , justkui sõltumata loojast , autorist . </s> <s> Sellepärast oli vahel isegi mõnus seda autorlust alla kiskuda , mitte nimetada . </s> <s> Ei tea , mis vajadus see tal oli . </s> </p>
<p> <s> “ Kas sa hakkad surema või ? ” küsis naine kunstnikult uuesti . </s> </p>
<p> <s> “ Mis see sinu asi on ! ” Öeldu oli väga rangelt lausutud . </s> </p>
<p> <s> Peale seda pidigi vaikima . </s> </p>
<p> <s> “ Kuidas sa üldse täna sattusid siia ! ? ” jätkas mees rõhutatult . </s> <s> Tema pähe oli järsku ilmunud tume lai kunstnikubarett . “ Minu teada sa ei liigu enam ammu väljas . </s> <s> Minu majas pole küll vähemalt … juba kakskümmend kaks aastat ja seitse päeva käinud … ! ” </s> </p>
<p> <s> “ Kas tõesti nii kaua … ? ” </s> </p>
<p> <s> “ Mine nüüd ilusasti minema ! ” </s> </p>
<p> <s> “ Kuhu ma lähen ? ” </s> </p>
<p> <s> “ Issand ! </s> <s> Minu käest küsid ? ” </s> </p>
<p> <s> “ Aga sina … ” </s> </p>
<p> <s> “ Mina hakkan tegema uut pilti , ” sõnas mees . “ Mis see sinu asi on … ! ” </s> </p>
<p> <s> Kui Hana sellest majast lahkus , tundus ta enesele palju väiksemana ja vanemana , kui tulles oli . </s> <s> Palju väetimana . </s> <s> Ta mõistis nüüd tõesti , et ongi lõpuks juba vanakene . </s> </p>
<p> <s> Ta läks randa , endise sadama poole . </s> <s> Varem asus sadamakail vabaõhukohvik . </s> <s> Seal võis istuda , süüa ning napsugi sai . </s> <s> Nüüd polnud kohvikut enam ammu . </s> <s> Polnud laudu-toole ega puhvetiletti . </s> <s> Polnud ka kassaputkat ega sõiduplaani enam . </s> </p>
<p> <s> Kuid kai ääres seisis veealuste tiibadega päevinäinud reisilaev . </s> <s> Diiselmootor laeva sisemuses tümises tasakesi . </s> <s> Trapp oli alla lastud ning ulatus kaile . </s> <s> Mõned inimesed , mingid hallid inimesed – Hana ei suutnud neid ilma prillideta tuttavateks või muidu kohalikeks elanikeks eristada – sammusid mööda trappi üles laevalaele või tulid sealt alla . </s> <s> Hana tahtis ülesminejatele järele minna . </s> <s> Ta soovis : kohe , kui tema peal , peab alus eemalduma . </s> <s> Ees ootaks huvitav reis , võib-olla põnev seiklus . </s> </p>
<p> <s> Kuid keegi puudutas naist küünarnukist . “ Ära mine ! ” keelas hääl . “ See ei ole sinu jaoks ! ” Hana pöördus . </s> <s> Kunstnik , kellele ta just visiidi oli teinud , seisis tema selja taga . </s> </p>
<p> <s> “ Nii et ei tasu ? ” pomises Hana . </s> </p>
<p> <s> “ Ei . ” </s> </p>
<p> <s> “ Ma pole juba ammu laevaga sõitnud . ” </s> </p>
<p> <s> “ Vaenekene ! </s> <s> Ma ka ei ole , ” lohutas mees . “ See laev ei tule enam tagasi siia . ” </s> </p>
<p> <s> “ Kust sina tead ? ” </s> </p>
<p> <s> “ Mina tean kõik . ” </s> </p>
<p> <s> “ Miks see siia siis tuli ? ” </s> </p>
<p> <s> “ Need on mingisugused kontrollid . </s> <s> Ajavad kalamehi järvelt ära . </s> <s> Reisijate vedu on ju ammu lõpetatud ! </s> <s> Tead , Hana ! </s> <s> Ma mõtlesin , kutsun su kaasa – lähme … ” , ja Hana kuulis mehe , kes vaikimistõotuse andnud , nime , “ … juurde külla . ” </s> </p>
<p> <s> “ Lähme . ” </s> </p>
<p> <s> “ Miks sa kohe nõusse jäid ? ” </s> </p>
<p> <s> “ Sest mul on ükstaskõik , kuhu minna … mida teha . </s> <s> Tegelikult mul oligi plaanis sinna ka minna . ” </s> </p>
<p> <s> “ Selge . ” </s> </p>
<p> <s> Nad eemaldusid sadamast . </s> <s> Kunstnik käis kepiga komberdades Hana kõrval . </s> <s> Minnes nad vaikisid . </s> </p>
<p> <s> Nüüd sai Hana enam mahti kunstnikku silmitseda . </s> <s> Muidugi – tegelikult polnud ta kunstnik , oli eluaeg olnud kõige tavalisem töömees . </s> <s> Hana ei teadnud küll mis alal , aga seda polnud vajalikki teada . </s> </p>
<p> <s> Hanale piisas ainsast kriitilisest pilgust , kuigi tema pilk polnud ettekavatsetult kriitiline , et aru saada – kunstnik on väga inetu ilmetu meesterahvas . </s> <s> Ta oli endale vahepeal musta salli kaela ümber sidunud . </s> <s> Bareti oli kõrvadele tõmmanud . </s> <s> Tema nina oli pikk ja kuivetunud , veretu . </s> <s> Lõug oli väike ning mitte ettepooletungiv , vaid kuidagi nähtamatu , olematu , krae sisse kaduv . </s> <s> Näos polnud midagi erilist , mida imetleda , takseerida . </s> <s> Polnud jõulisi jonnakaid jooni , trotslikke ilmevarjundeid . </s> <s> Bareti alt tolknes halle kuklakarvu ja ka habe oli mehel mitu päeva ajamata . </s> <s> Imelik , et selles inimeses võis üldse mingi elav edasipüüdlev … ja ahistatud hing olla . </s> <s> Sest mis see muu kui haige ahistatud hing sunnib meest vahel maalima . </s> <s> Ju oli see mees muudeks ettevõtmisteks täiesti kõlbmatu . </s> <s> Hana polnud midagi tähelepanuväärivat temast kunagi kuulnud . </s> <s> Meest polnud justkui millegagi iseloomustada . </s> <s> Mis tööd ta siin asunduses üldse teha võis , kas tast oli kasu kaasinimestele , kes teda toitsid . </s> <s> Või kes teda üldse toitis . </s> <s> Suutis ta endale ausalt elatist teenida ? </s> </p>
<p> <s> Ta ju mäletas hästi seda meest tema nooruses . </s> <s> Juba siis ta oli samasugune tõsine nohik , iseendasse süvenenu , ainult vibalikum . </s> <s> Ta kandis samasuguseid riideid , ainult riided olid siis heledates toonides . </s> <s> Barett oli valge . </s> <s> Kuid juuksed olid punakaspruunid . </s> <s> Ja juukseid oli rohkem . </s> <s> Ning pintsakki oli hele , seejuures millegipärast triibuline . </s> <s> Pintsakul olid laiad õlad . </s> <s> Jäi mulje , nagu oleks pintsaku all vägilase keha . </s> <s> Võib-olla olidki seal musklid , ei tea . </s> <s> Ja nooruses oli tol mehel , Hana kõrval käival mehel veel pikk kael , hästi pikk kõhn kael ja pea näis selle kaela otsas nagu kilpkonna oma olevat . </s> <s> Mees-kilpkonn oli oma pea kilbi alt , see tähendab – pintsakust – pikalt välja sirutanud , et uudistada ümbrust , kus viibib , et uurida teed , mis jalge all ja ees … Nüüdseks oli ta vananenud , kokku vajunud , pikk kael oli lühenenud , kadunud … nagu polekski seda kunagi olemas olnud . </s> <s> Ja muidugi käis mees noorena alati , silmad maas , langetatud laugudega … Kuid miks tulid Hanale sellised pisiasjad meelde ! </s> <s> Sellepärast et Borkwell ilmus lagedale ? </s> </p>
<p> <s> Miks ma olen nii rahulolematu , nii halb – leidis Hana end järsku mõtlemas . </s> <s> Kes ma ise olen , küsis ta endalt , et ma … ! </s> <s> Nagu mingi üliküps madonna – jah , jah , sealt kirikualtarilt … kes neid ilma asju nii hästi teab ja ette aimab … kas ma arvan , et mulle andestatakse … kui ma kellestki … lausa võikalt mõtlen … </s> </p>
<p> <s> Ah ma olen hirmus väsinud , ma ei tahagi kuhugi külla minna , ma tahan kodus olla , ma pole juba mitu aastat kodunt üldse väljas käinud , miks ma nüüd nii kolan . </s> <s> Ja arutan … Ja hästi ei oska kellestki mõelda . </s> <s> Kuidagi iseenesest toimub nii . </s> <s> Aga ennast õigustan … ? </s> </p>
<p> <s> Hana vaatas veel kord kunstniku poole . </s> <s> Kuidas ta küll ei taibanud kohe – kunstnik on just väga sümpaatne ; kui kindel võib tolles mehes olla , ta on ustav , kõigutamatu , ta on tunnustamata , aga ei tee sellest väljagi , ta on lihtne , ja samas salapärane , ning ettearvamatud on kõik tema tulevased teod , küllap pildidki , teda peab armastama , mitte tema kallal irisema … Ja Hana hakkas arutama , kas ta suudaks armastada seda kunstnikku , seda meest pidevalt , ning üllatuseks leidis endas kohe ka vastuse : suudaks küll , see pole mingi probleem . </s> <s> Aga armastus nõuab ohvreid . </s> <s> Mida peaks ohverdama tema , Hana ! </s> <s> Eks selle , mis tas on . </s> <s> Isekuse , raskemeelsuse , vanaduse mugavuse , ta peab saama mehe sarnaseks , samastuma temaga , tema tööde ja huvidega . </s> <s> Kunagi oli võimalus seda teha , aga siis ta ei proovinudki … Mõtted liikusid kergelt , kuid jäid siis kinni , ei nihkunud paigast . </s> <s> Hana oleks tahtnud magada – jalad nagu tina täis . </s> </p>
<p> <s> “ Miks sa seisma jäid ? ” küsis mees Hana kõrval . </s> </p>
<p> <s> “ Kas ma jäin seisma ! ” </s> </p>
<p> <s> Borkwell ilmus lagedale . </s> </p>
<p> <s> Kui Borkwell esimest korda nende majja astus … Hana mäletas seda täpselt . </s> <s> Ta käis tollal vastumeelselt tööl , proovis kasvatada tütart ja poega . </s> <s> Aga poeg ja tütar kasvasid tal ruttu üle pea , surusid talle oma elustiili ja ellusuhtumise mallid peale . </s> <s> See isegi meeldis veidi emale . </s> <s> Muidugi , siis oli ka võimalusi rohkem , võimalused mitmekesiseks eneseteostuseks olid paremad . </s> <s> Isa , Hana abikaasa , oli surma saanud sõjas – ning kord oli Hana unes näinud mehe verist nägu , see oli vist hüvastijätuviibe teisest maailmast ! </s> <s> Väga vastumeelselt käis Hana tööl . </s> <s> Aga midagi polnud parata . </s> <s> Kui ta vahel töölt varem koju pääses ja lapsi kodus polnud , rõõmustas ta koledasti , et sai segamatult üksinda köögis neljakandilise laua taga istuda ja mõtiskleda . </s> <s> Ta tegi elust juba siis kokkuvõtteid , ei suutnud selles midagi muuta , sest hirmus lootusetu oli kõik . </s> <s> Täiesti selge oli , et peab antud paigas veetma allesjäänud aastad , peab leppima mööbliga , mis juba on , ei saa ta enam kunagi paremaid riideid endale selga , ei saa ta süüa seda , mida tahab ; oli juba aeg maha rahuneda , madalaks vajuda , maha vaadata , kannatada kõik välja , mis juba olnud ja veel tulemas on , sest … </s> </p>
<p> <s> Ja vaist kõneles Hanale , et selline olukord jääb valitsema siinmail nüüd kauaks , vähemalt sajaks või paarisajaks aastaks , saabunud on justkui jälle teine keskaeg , kus mõni kauge idee või üleskutse maksab piiritult rohkem kui kohapeal elav elus inimene . </s> </p>
<p> <s> “ Lähme edasi ! ” ütles mees Hana kõrval . </s> </p>
<p> <s> “ Lähme parem minu poole , ” lausus Hana . “ Paneme küünla põlema , mul on vanaaegses kristallist karahvinis veel nastoikat . </s> <s> Ja mõni roheline õun on … üks , muide , nende seas – punapõseline … ” </s> </p>
<p> <s> “ Kristallist karahvinis ! </s> <s> Kristallist karahvinis ! </s> <s> Nastoikat ! </s> <s> Roheline õun ! ” irvitas kunstnik . “ Ei ! </s> <s> Lähme sinna , kuhu mina sind kutsusin ! ” lausus ta rangelt . </s> </p>
<p> <s> Nad jõudsid oma jalutuskäigul taas randa . </s> <s> Nüüd nad asusid umbes kilomeeter maad eemal sellest sadamast , mille kai ääres seisis just veealuste tiibadega laev . </s> <s> Ja olid lähenemas teisele ja viimasele asunduse piirides olevale sadamasillale , mille ääres varem peatusid ka kõik saabuvad ning eemalduvad reisijate laevad . </s> <s> Praegu polnud siin kandis mingit elu märgata . </s> <s> Hana ei mõtelnud üldse mingitest laevadest . </s> <s> Teda huvitas rohkem tugev seljatoega pink , mis järsku nende teele ette sattus . </s> <s> Ta laskus kohe end vanainimeselikult põlvele toetades pingile istuma . </s> <s> Ka Umberto tegi mõne hetke möödudes sama . </s> </p>
<p> <s> “ Küll sa oled hirmus närviline , ” ütles Hana kunstnikule . </s> </p>
<p> <s> “ Ei ole . </s> <s> Ma ei ole . </s> <s> Sina oled , Marissa ! ” vastas too . </s> </p>
<p> <s> “ Ei , sina oled hirmus närviline , ” ütles naine . </s> </p>
<p> <s> Siis mõlemad vaikisid , vahtides videvikku . </s> <s> Eespool helkles järvevesi . </s> </p>
<p> <s> “ Kas sa tead , ” küsis järsku meesterahvas Hanalt , “ … milline on elu peaprobleem ? ” </s> </p>
<p> <s> “ Ei tea , ” vastas naine avameelselt , aga häälega , mis lubas oletada , et talle on kõik teada ja et ta on nõus meest kuulama ainult viisakusest . </s> </p>
<p> <s> Ja mees hakkas rääkima . “ Mitte selles , kuidas elada ja kas üldse elada … vaid … peamine küsimus on : kes ja kuidas andestab sulle su patud . </s> <s> Seda sa ei tea ning sellepärast piinled kaua … ja tulemusteta … ” </s> </p>
<p> <s> “ Niisama lühike su jutt oligi … ? ” sõnas naine justkui nördinult , kui mees pikka aega enam midagi ei lausunud . </s> </p>
<p> <s> “ Jah , nii see välja kukkus , ” vastas mees . “ Aga sul , Hana , soovitan kirikusse minna . </s> <s> Seal antakse sulle su patud andeks . </s> <s> Kirikul on see asi läbi mõeldud . </s> <s> Kui seal harjutad ennast käima , siis lõpuks jääb sulle tõesti mulje , et su patud on sulle andeks antud , peaaegu kõik … aga kuna sul tekivad aina uued patud , nii sa vähemalt arvad , siis sa viimaks ei saagi teisiti , kui pead seal pidevalt käima … see aitab , ausõna ! ” </s> </p>
<p> <s> “ Aga sina ? ” küsis Hana . “ Ja kus meil see kirik ! </s> <s> Paljad müürid veel püsti , need ka võsasse kasvanud . ” </s> </p>
<p> <s> “ Sa võid kirikus käia seal teisel pool järve ! </s> <s> Aga mina ! </s> <s> Hana ! </s> <s> Mina ikkagi sõidan ära . </s> <s> Minema siit ! ” seletas mees . “ Kuuled . </s> <s> Laev tuleb . </s> <s> Seesama laev , mida enne nägid ; see randub kohe . </s> <s> Võtab veel kedagi peale . </s> <s> Mina lähen ka . </s> <s> Algul mõtlesin – ei lähe ! </s> <s> Seni mul polnud ühtegi saatjat . </s> <s> Nüüd oled sina mul saatjaks ! </s> <s> Eks ole ! </s> <s> Ja mul polegi nii valus lahkuda , kui kellegi silmad mind saadavad . </s> <s> Kõik on siin ilmas nii juhuslik , imelik , eks ole , Hana ! ” </s> </p>
<p> <s> “ Kuhu sa sõidad , Umberto ! </s> <s> Kelle juurde ? ” </s> </p>
<p> <s> “ Ma sõidan oma isa juurde . ” </s> </p>
<p> <s> “ Kas sul on isa veel elus ? ” </s> </p>
<p> <s> “ Ei tea . </s> <s> Võib-olla on . ” </s> </p>
<p> <s> “ Võib-olla on ! </s> <s> Aga kui ei ole ? ” </s> </p>
<p> <s> “ Siis on mul veel kusagil õdesid ja vendi . ” </s> </p>
<p> <s> “ Lähed nende juurde … Otsid nemad üles . ” </s> </p>
<p> <s> “ Jah . ” </s> </p>
<p> <s> “ Ja jääd nende juurde elama . </s> <s> Päriselt . </s> <s> Vanaduspäevi veetma ? ” </s> </p>
<p> <s> “ Jah . ” </s> </p>
<p> <s> “ Kas nad on nõus su eest hoolitsema ? ” </s> </p>
<p> <s> “ Ei tea . </s> <s> Ei tea , Hana ? ” Ja mees tõusis kui vari ning lahkus . </s> <s> Ta läks sillale ja astus laevale , mis vahepeal aeglaselt oli randunud . </s> </p>
<p> <s> Mehe lahkumine oli ootamatu ja kiire . </s> <s> Hana oli jälle üksi . </s> <s> Ning ühtegi elavat hinge polnud kusagil , kes oleks võinud tunnistada , et mehe ja Hana kohtumine üldse sel õhtul aset leidis . </s> <s> Võib-olla ei leidnudki . </s> <s> Sest midagi polnud kusagil märgatavalt muutunud . </s> </p>
<p> <s> Hanal oli vaja koju minna . </s> <s> Muud ei midagi . </s> </p>
<p> <s> Elonore oli see aeg juba ammu kodus . </s> <s> Ta pesi põrandat . </s> <s> Sest tal pidi tingimata tegevust olema . </s> <s> Aga kui põrand sai pestud , siis oli ka paras pime juba väljas ja magamaheitmise tund käes . </s> <s> Tavaliselt lõppesidki päevad sel kellaajal magamaheitmisega . </s> <s> Täna oli kõik teistmoodi . </s> <s> Emagi polnud kodus . </s> <s> Ja kusagil kolas ringi Borkwell . </s> <s> Nüüd hakkas Elonorel kahju , et ta oli tollesse asulasse , linnakesse jäänud , et ta polnud ära sõitnud , kui noorem oli . </s> <s> Kuid samas ta oli asukoha patrioot , tal olid juured siin ja ta ei igatsenud – vähemalt praegu enam – uusi elamusi . </s> <s> Talle piisas vanadest muljetest , talle piisas … Ta oli üht-teist tunda saanud . </s> </p>
<p> <s> Õhk oli soe , Elonore kerges riides , niiviisi jäigi ta kööki laua taha istuma , ema ootama . </s> </p>
<p> <s> Kuhu ta oleks võinud ära sõita . </s> <s> Kaugused hirmutasid . </s> <s> Kaugused hirmutasid veel rohkem kui see mis koha peal . </s> <s> Sellepärast oli Elonore ammu lakanud raamatuid lugemast , raadiot ja televiisorit polnud asulas ka peaaegu kellelgi . </s> <s> Samuti polnud Elonore ja Hana tellinud endale ajakirju või ajalehti . </s> <s> Nendes esines nii palju võltsi . </s> <s> Pealegi ergutas trükisõna ilmaasjata soove ja unistusi . </s> <s> Need oleksid jäänud õhku rippuma , tagatiseta . </s> <s> Toda korduvalt läbi elada , mõista oma võimetust – ei ! </s> <s> Parem kohanduda sellega , mis kindlalt olemas , kindlustada seda , mis kuhugi ei kao , rahulduda miinimumiga , õppida sedagi vääriliselt hindama . </s> </p>
<p> <s> Borkwell tahtis alati ära siit . </s> <s> Isegi kui tal vahel hea oli olla siin . </s> <s> Ta polnudki ju kohalik , oli ajutine siinses ringkonnas , ja tema päris elukoht ka ajutiselt elamise ajal oli teisel pool järve , millel siis veel tihe liikumine toimus . </s> <s> Aga ta ei kutsunud kunagi kaasa Elonoret , isegi heldimusehoos mitte . </s> <s> Kuni niiviisi katkesidki nende suhted . </s> <s> Elonore polnud kunagi Borkwelli päriskodus käinud . </s> <s> Ja teisel pool järvegi viibis ta harva . </s> <s> Kuigi seal võinuks olla paradiis . </s> <s> Seal ta oleks võib-olla saanud elada tõelist elu , tema igapäevased mured ja askeldused oleksid võib-olla täiuslikud , mitmetahulised , eesmärgiga olnud . </s> <s> Ta oleks võib-olla kandnud kuldset sõrmust sõrmes . </s> <s> Ja poleks kunagi vananenud . </s> <s> Oleks elanud koos oma lastega , oma lastes , oma mehes , perekonnas , suguvõsas , oma mehe suguvõsas , kindlates väljakujunenud traditsioonides – isegi kui tolleks oletatavaks meheks poleks Borkwell olnud , vaid keegi muu . </s> <s> Kuid olud kujunesid teisiti . </s> <s> Side tulevikuga , just nimelt tulevikuga katkes . </s> <s> Ja seda tingisid mitmed tõigad . </s> </p>
<p> <s> Elonore pani gaasipliidile teekannu . </s> <s> Elukäigu analüüs ei kõlvanud kuhugi . </s> <s> Polegi analüüsi vaja . </s> <s> On ju olnud kuumi suvesid , ilusaid ilmu , toredaid sündmusi , tervis on vastu pidanud ! </s> <s> Ei tahtnud ta mõtelda sellest , mis ammu iseenesest ununenud või mis teadlikult unustatud . </s> </p>
<p> <s> Kõige tihemini tuli niigi meelde üks nimetu isik , üks isik , kes praegu asus nii kaugel , et puudus igasugune teave temast . </s> <s> Võis ainult ette kujutada tema elu ja seda Elonore meelsasti tegigi , ja see , mida ta ette kujutas – sellesse ta uskus . </s> <s> Selleks isikuks oli noormees , kes oli armunud Elonore tütresse . </s> <s> Ta läks juba ammu ära siit , et teisel pool järve õppida arstiks . </s> <s> Ta pidi hiljem , diplomeerituna , tagasi tulema , et siin inimesi ravitseda … Ta jäi tulemata … Aga nimetuks on ta jäänud sellepärast , et Elonore tema nime lihtsalt ei tea , teda nägupidi ei tunne – kogu informatsioon , mille valdajaks ta on , pärineb tütre suust ; tütre romaan oli parasjagu romantiline , kahjuks ka dramaatiline . </s> </p>
<p> <s> Tütre romaan paistis , ehkki Elonore seda täies ulatuses jälginud polnud , justkui luul , väljamõeldis . </s> <s> Ja võib-olla oligi seda . </s> <s> Tasuks tütre ebaõnne eest jäi Elonorele miraaž peigmehe inimväärsest elust ja edust edaspidi , eemal . </s> <s> Seda võis kadestada , kuid selle üle võis ka uhkust tunda . </s> <s> Tuli välja , et mitte kõik inimesed ei jätnud kasutamata võimalusi , mida pakkus lai maailm ; selleks läks ainult tahtejõudu ja eesmärgikindlust vaja . </s> <s> Võis ette kujutada teise inimese head elu , et ennastki paremini tunda . </s> <s> Niimoodi oli . </s> </p>
<p> <s> Elonore jõi teed ja mõtles sellest kõigest . </s> <s> Kusagil olid tublid , edasijõudvad aktiivsed inimesed , kes tegid ajalugu . </s> <s> Ta lisas veelgi epiteete : ausad , kõlbelised . </s> <s> Aga et nende inimeste aktiivsus , kõlbelisus ei avaldanud sugugi mõju siinsetele oludele , ei ulatunud siia – selle peale Elonore ei osanud mõelda . </s> <s> Nende inimeste olemasolu oli lihtsalt garantii , et maailma ei halda siiski korralagedus , vaid mingi õilsam põhimõte – olgu siin kohapeal siis kuidas tahes . </s> </p>
<p> <s> Ainult kuidagi ängistav oli hingele tänane õhtu . </s> <s> Elonore tundis endal nagu mingit süükoormat lasuvat . </s> <s> Maailmas pidi valitsema tasakaal , aga täna oli tasakaal kapitaalselt rikutud . </s> <s> Isegi tütre peiule mõtlemine ei aidanud . </s> <s> Too võis muidugi olla edasijõudnu , fanaatik , kuid äkki jõi ta ennast hoopis põhja , reetis elukutse ja kutsumuse , nii nagu reetis kohaliku rahvagi omal ajal , jättes siia kanti tagasi sõitmata . </s> </p>
<p> <s> Ja tütre õnnetu elukäikki tuli Elonorele taas silme ette . </s> </p>
<p> <s> Aga ei tahtnud Elonore kanduda mälestustesse ! </s> <s> Ning ka unistustest oli talle villand . </s> <s> Hoopis – ta soovis Borkwelli näha , tahtis temaga koos olla , teda kuulata , nüüd ta oli selleks valmis , terve ööpäev pidi mööduma , et Elonore selleks kohtumiseks valmis saaks . </s> <s> Ta tundis , et naeratab . </s> <s> Kergem hakkas . </s> <s> Ainult mida enesele selga panna , milliseks kujundada soeng . </s> <s> Naeratus ei kadunud veel ta näolt . </s> <s> Isegi valus hakkas näonahal sellest naeratusest . </s> <s> Ta nihutas peegli endale ligemale , vaatas sellesse . </s> <s> Üle hulga aja ta meeldis jälle enesele . </s> <s> Nüüd ta oleks meeleldi Borkwellile jutustanud , kuidas ta elas need kakskümmend kuus aastat , mis temaga ja lähikondlastega vahepeal juhtus : meeleldi oleks ta Borkwelliga koos meenutanud ka ühist noorust , aega , mil järve tagant käis tal külas veel üliõpilasi , keda endaga kaasa tõi Elonore vend . </s> </p>
<p> <s> Issand , ma olen veel ilus , noorgi , peaaegu ehmatas Elonore peeglist ennast vahtides . </s> <s> Mul on veel täiesti terved ja valged hambad . </s> <s> Mu pilk on selginenud . </s> <s> Kogu mu nägu on selginenud . </s> <s> Ma järsku kiirgan jälle – midagi ! </s> <s> Mis see on ? </s> <s> Mis on mu taga ? </s> <s> Mis on mu sees ? </s> <s> Mis mind toidab ? </s> <s> Kes mind juhib ? </s> <s> Mu juuksed veel läigivad , justkui oleksid elusad , need on nii värsked ja noored ; kuidas ma neid soengusse passitan , võib-olla lasta neil vabalt õlgadel ja seljal voolata , las leiavad endale ise õige , vajaliku asendi … Aga naeratus – kas see enam ei kaogi silmadest , põskedelt , ninalt , huultelt , lõualt , kaelalt , otsaesiselt , kas jääbki igaveseks nii ! </s> <s> Peab peegli eemale lükkama . </s> <s> Mida endale selga panna ? </s> </p>
<p> <s> Kodu poole liikuvale Hanale tulid vastu inimesed , palju inimesi . </s> <s> Kõik olid musta riietatud just nagu leinajad . </s> <s> Need olid tuttavad kodanikud kõik . </s> </p>
<p> <s> “ Kust te tulete ? ” küsis Hana ühelt üleni mustas naiselt . </s> </p>
<p> <s> Too peatus vastumeelselt Hana kõrval , oli sama vana kui Hana isegi , ja teatas , käed ikka veel risti rinnal : “ Matsime täna “ vaikijat ” . </s> <s> Kas sa ei teadnudki ? ” </s> </p>
<p> <s> “ Vaikijat ? </s> <s> Kas ta on siis surnud ? ” </s> </p>
<p> <s> “ Jah . ” </s> </p>
<p> <s> Jutt oli mehest , Elonore ja ta venna kunagisest heast tuttavast , mehest , keda nagu kunstnikkugi ikka imetlemas käidi ; aga esimest tema imeliku vaikimisetõotuse pärast . </s> </p>
<p> <s> “ Kas ta enne surma rääkima hakkas ? ” küsis Hana . “ Miks meid Elonorega matusele ei kutsutud ? ” </s> </p>
<p> <s> “ Teid vist käidi kutsumas . </s> <s> Aga teid polnud võib-olla kodus , ” vastas naine . </s> </p>
<p> <s> “ Kus meie siis olime ? ” </s> </p>
<p> <s> Naine jätkas : “ Aga rääkima ta ei hakanudki , seda tean ma täpselt . ” Öelnud nõndaviisi , kõndis naine edasi . </s> </p>
<p> <s> “ Aga kuhu te ta matsite ? ” küsis Hana ühelt teiselt musta riietatud inimeselt , vanalt mehelt . </s> </p>
<p> <s> “ Justkui sa ise ei teaks ! </s> <s> Eks ikka surnuaiale vana pühakoja juurde … ” vastas too . </s> </p>
<p> <s> “ Ah soo … ” lausus Hana , lasi mehel minna . </s> </p>
<p> <s> Must rongkäik möödus temast vähehaaval , nii et Hana-Marissa oli jälle ainukesena tühjal tänaval . </s> </p>
<p> <s> Siiski , kõige viimasena tuli surnuaia poolt lesk . </s> <s> Ta tuli üksinda , kedagi polnud teda käe alt toetamas , kedagi polnud kõrval lohutamas . </s> <s> Ta kõndis kõverassetõmbununa , must leinarätik otsaesisele tõmmatuna peas , kuid selle alt vilasid uudishimulikud elavad silmad , mis ei kavatsenudki ilmselt veel olemisega hüvasti jätta , vaid vastupidi , tahtsid jätkata elamiseakti . </s> <s> Sellepärast märkas vana inimene ka kohe keset teed seisvat Hanat . </s> <s> Kuid mis vana ta tegelikult oli , lesk pidi Hanast nooremgi olema ; kas ta oli ikka kuuskümmend juba täis , ei võinud kindlalt tunnistada . </s> </p>
<p> <s> Lesk jäi Hanat nähes seisma . </s> <s> Hanat hirmutas lese nutetud nägu . </s> </p>
<p> <s> “ Noh … ” sõnas leinaja . </s> </p>
<p> <s> “ Tunnen sulle kaasa , ” ütles Hana . </s> </p>
<p> <s> “ Muidugi , Aitäh . ” </s> </p>
<p> <s> “ Kuidas ta suri sul ? </s> <s> Kas piinades … ? ” </s> </p>
<p> <s> “ Ei mina aru saanud . </s> <s> Surm … suremine … valmistas talle isegi vist rõõmu … ” </s> </p>
<p> <s> “ Rõõmu ? ” ehmatas Hana . </s> </p>
<p> <s> “ Jah . </s> <s> Suurt rõõmu . ” </s> </p>
<p> <s> Niisugune konstateering oli Hana meelest vastuolus kurva sündmuse võimaliku hinnanguga . </s> </p>
<p> <s> “ Ja tead … ” soovis lesk seletada . </s> </p>
<p> <s> “ Mis asja ? ” </s> </p>
<p> <s> “ Mu mees … ta hakkas enne surma ikkagi rääkima . </s> <s> Ma teadsin seda ! </s> <s> Ma lootsin seda ! </s> <s> Jah ! ” </s> </p>
<p> <s> Hana oli lausa rabatud . “ Ja mida ta rääkis ? ” </s> </p>
<p> <s> “ Ta palus kõigi käest andeks . </s> <s> Ta palus … ” Lesk puhkes millegipärast nutma . “ Ta palus andeks , et oli meid kõiki … meid kõiki inimesi , kes ta kõrval … maha jätnud ! ” </s> </p>
<p> <s> “ Maha jätnud … ? </s> <s> Kas ta oli meid maha jätnud … Millal ta meid maha jättis ! ” </s> </p>
<p> <s> “ Siis kui vait jäi . </s> <s> Siis kui enam ei rääkinud . ” </s> </p>
<p> <s> “ Aga miks ta vaikis . </s> <s> Me mõtlesime – tal on ikkagi mingi viga küljes . ” </s> </p>
<p> <s> “ Polnud tal mingit viga küljes , ” sõnas lesk lohutamatult . “ Ta palus meilt kõigilt andeks , et oli meid maha jätnud . </s> <s> Sellest peab aru saama . </s> <s> Järelikult , meie olime ikka midagi väärt ! ” </s> </p>
<p> <s> “ Kes meie ? ” küsis Hana . </s> </p>
<p> <s> Kuid lesk ei vastanud , surus huuled hoopis kriipsuks kokku ning marssis edasi , nagu poleks kohtumist Hanaga olnudki . </s> </p>
<p> <s> Imelikud tundmused täitsid Hana hinge . </s> <s> Võib-olla oleks hoopis tema pidanud andeks paluma , et – ehkki kellelt , kelle ees – on oma ümbruskonna inimesed maha jätnud , tähelepanuta jätnud , ja sulgunud oma kodusse , kus ainukeseks temaga suhtlejaks oli kogu aeg vaid tütar Elonore . </s> </p>
<p> <s> Mis saladus see võis olla , mida vaikija kangekaelselt aastaid enda teada hoidis aga mis surivoodil ta kahetsema pani ? </s> <s> Mis saladus ! </s> <s> Mis vanne ? </s> <s> Või kokkulepe ? </s> <s> Mida ta teadis ? </s> <s> Mida ta teadis rohkem kui teised ? </s> <s> Mida teadis Hanagi tollest mehest ? </s> </p>
<p> <s> Hana mäletas teda soniga käivat . </s> <s> Väga ammu . </s> <s> Mees kandis siis ruudulist särki , mis oli korralikult lõuaaluseni kinni nööbitud , viimase nööbini . </s> <s> See oli esimene mälestus . </s> <s> Ja mees vahtis siis alati kuhugi kaugusesse , jälgis ilmtingimata mingit muud eset või elukat , mitte Hanat . </s> <s> Aga Hana just tahtis nimelt tema pilgu alla sattuda . </s> </p>
<p> <s> Teine mälestus . </s> <s> Mees oli juba vanem , kandis moekat helehallikat pintsakut , juuksed otsaees olid hõrenenud . </s> <s> Kuulu järgi viitnud ta aega siis peamiselt viinapudeli ja kaardimängu taga . </s> <s> Ta oli hasartne isik . </s> </p>
<p> <s> Nimetatud tegevusis möödusid mehe mitmed aastad . </s> </p>
<p> <s> Ja siis , just siis tekkisid Hanal tolle mehega lähedasemad suhted . </s> <s> Hanal tuli meelde . </s> <s> Ta isegi peatas kõndimise . </s> <s> Kuhu ta üldse kõndis ? </s> <s> Ta keerles justkui ühe koha peal . </s> </p>
<p> <s> Samuti oli tal lähedus kunstnikuga , Umbertoga , väga ammu . </s> <s> Oli lähedus . </s> <s> Aga midagi polnud sellest külge jäänud , mällu , südamesse , hinge püsima jäänud . </s> <s> Aga kes või mis oli selles siis süüdi ? </s> </p>
<p> <s> Siis mäletas Hana vaikijat meest pasunakooris mängivat . </s> <s> Pasunakoor musitseeris rongkäikudel , matustel , kuid ka pargis harvadel tantsuõhtutel , suviti – kui kinnikasvanud alleedel puie lehestiku varjus helklesid tuules heledad elektripirnid ning harvade tantsijapaaride liigutustes kõlakojaesisel oli midagi salapärast-saatuslikku . </s> </p>
<p> <s> Siis mäletas Hana seda meest veel vangiülikonnas , triibulises jakis-pükstes ja samasuguses peakattes . </s> <s> Ei , ülikond oli mingit teist tooni , oli üleni must . </s> <s> Aga üksikuid värvitriipusid ja -laike oli sellel küll nagu tavalisel maalriürbil . </s> <s> Mees oli siis habemesse kasvanud , teda aeti samas pargis taga , see juhtus päise päeva ajal ; Hana nägi seda sellepärast , et korjas vanas pargis seeni . </s> <s> Kõlasid püstolipaugud ning mees võeti kinni . </s> <s> Hana karjatas , pillas korvi , hakkas kisendama , ka kodus kisendas ta veel , teda hoiti kinni , talle valati viina sisse . </s> <s> Jah , nii see oli ! </s> <s> Hiljem ta rahunes , nuuksus ainult – ja ei ütelnud kellelegi , millepärast tal šokk oli . </s> </p>
<p> <s> Pärast ei näinud Hana meest kümme aastat . </s> <s> Naasnuna oli ta hoopis teine inimene . </s> <s> Hõredate juustega , aukus silmadega , kandis prille ja vaikis . </s> </p>
<p> <s> Ja Hana pelgas teda . </s> </p>
<p> <s> Aga mehe naisest , tänasest lesest ei tulnud Hana-Marissal midagi meelde . </s> </p>
<p> <s> Ei mõtelnud ka Hana sellest , miks mees kinni istus . </s> <s> Keegi ei mõtelnud sellest . </s> <s> Terved põlvkonnad ei mõtelnud , miks keegi vangis pidi olema . </s> <s> Kõik teadsid ju niigi , et ei millegi eest . </s> </p>
<p> <s> Järsku ei tundnud Hana enam kohta , kus asub , ei leidnud teed oma majani . </s> <s> Ta jõudis vaid veeni , vee äärde , ja oli sellegi üle väga rõõmus . </s> <s> Miks oli ta ometi kodunt nii kaugele tulnud ? </s> <s> Aga sellepärast , et Elonorega juhtus midagi , kontakt kahe inimese vahel kadus järsku , rebenes ; ema tundis end lausa eemaletõugatuna tütrest ; ning ühtlasi elustas toimunud ekstsess teda , tegi temast taas liikuva , võiks isegi öelda – uudishimuliku inimese . </s> <s> Tänu niisugusele vahejuhtumile oli ta praegu siin , mitte oma harjumuslikus pesas , kuhu ta pika õhtu möödudes siiski tagasi tahtis jõuda . </s> <s> Viimaste tundide sündmused näitasid talle selgelt , kus on tema koht ja milline on tema kaal . </s> <s> Ometi oli selleski teadasaamises väärtuslikku ja värskendavat ning palju raskem oleks ilma selleta nüüd olnud . </s> </p>
<p> <s> Tasakesi loksus vesi vastu järve murenevat kallast . </s> <s> Ta ei teadnud , kas tema selja taga põlesid tuled majade akendes , aga vastaskaldalt paistis neid . </s> <s> Seal on mingisugune elu olemas , seal ei sure see iial välja , sealt hargnevad teed igasse kanti , viivad lõppkokkuvõttes Rooma ! </s> <s> Jah ! </s> <s> Oli tahtmine koju pääseda , aga samas polnud kah ! </s> </p>
<p> <s> Hanale sattus ette madal mugav kivi , ta istus sellele , sirutas jalgu . </s> <s> Tõeliselt polnud ta kunagi leppinud eluga siin , välgatas läbi pea . </s> <s> Ta oli sisendanud endale seni vastupidist . </s> <s> Aga see oli vale ! </s> <s> Vale ! </s> <s> Vale ! </s> <s> Ja see valest arusaamine , selle teadvustus valmistas talle siirast rõõmu . </s> <s> Ainult oli juba hilja ! </s> <s> Liiga hilja , et alustada otsast ! </s> </p>
<p> <s> Muidugi võiks nüüd kunstnik Umberto tulla tagasi , võiks istuda tasakesi tema kõrvale , võiks panna käe Hana õlale , võiks oma pea asetada Hanale süllegi ; aga ei ta tule . </s> <s> Ja võiks kosta vaikne muusika kusagilt kaugusest , kusagilt teiselt kaldalt , avatud aknast , nii hea oleks ! </s> <s> Aga ei kosta seda muusikat , ei kosta ! </s> </p>
<p> <s> Lõpuks jõudis Borkwell võõrastemajja . </s> </p>
<p> <s> Ta oli haige . </s> <s> Ta mõtles , kuidas tagasi koju pääseda . </s> <s> Muu ei saanudki teda enam järsku huvitada . </s> <s> Aga kuna ta tundis end väga nõrgana – imelik küll – tahtejõuetuna , siis palus ta teel oma tuppa võõrastemaja ametimehelt , et viimane helistaks tema naisele ja paluks naist talle siia järele sõita . </s> <s> Ta jõudis vaevalt nimetada oma telefoninumbri korteris , siis toaukse lukust lahti keerata , voodini astuda , kui sellele näoli varises . </s> </p>
<p> <s> Oli juhtunud midagi koledat . </s> <s> Vähe sellest , et ta haigestus ja kedagi polnud hooldamas , aitamas ; ta oli võõras siin , võõras , abitu , mitte kellelegi vajalik . </s> <s> Elul oli siin hoopis teine tempo . </s> <s> Inimesed olid siin hoopis teistsugused kui mujal . </s> <s> Kuidagi eesmärgitu näis kõikide eksistents . </s> <s> Temasse polnud kellelgi asja . </s> <s> Ja sellepärast , peale haiguse kehas , täitis nukrus veel Borkwelli meeled . </s> <s> Tal oli varemgi juhtunud vabu õhtupoolikuid olema : kodus , võõrsil – komandeeringutes , alati oli ta siis kuhugi läinud , kas kedagi külastama , sest tuttavaid oli kõikjal , või suundus ta lihtsalt lähemasse restorani , baari , kus võis ka üksinda hämaruses klaasikese taga istuda … Aga siin polnud kuhugi minna . </s> </p>
<p> <s> Ta keeras end aeglaselt selili , võttis põuetaskust rahakotist oma naise pildi , asetas selle öökapile tühja lillevaasi najale . </s> <s> Millegipärast tegi ta nii . </s> <s> See oli vähemasti üks kindel orientiir . </s> <s> Niiviisi jäi naine pildilt ta kuklasse vahtima . </s> <s> Ehkki päriselt see just nii ka polnud . </s> <s> Naise pilk oli kuhugi kõrvale pööratud . </s> <s> Veelgi enam , tal olid ees tumedate klaasidega prillid , mitte küll päikeseprillid , ja ei võinud aru saada , kuhu ta vaatab . </s> <s> Ning see ei omanud ka mingit tähtsust üldse . </s> </p>
<p> <s> Kas oli see foto nüüd nagu mingi kindlus ? </s> <s> Kunagi polnud Borkwell seda kodunt eemal olles enda ette lauale pannud . </s> <s> Tal polnud naise fotot tavaliselt kaasaski . </s> <s> Ta polnud sentimentaalne inimene . </s> <s> Polnud ka sajaprotsendiline kiinduja . </s> <s> Tema südames oli tavaliselt teistegi naiste jaoks kohta . </s> <s> Kuid ometi soovis ta nüüd kiiremini abikaasa juurde koju pääseda . </s> <s> Jäi üle vaid oodata , et too saabub . </s> <s> Saabub ja ei küsi midagi , nii nagu ta kogu elu oli olnud küllalt tark , et midagi üleliigset mitte küsida . </s> <s> Vähemalt oma teises abielus oli ta selline . </s> <s> Sest nii Borkwell kui ka tema praegune kaasa olid ajaks , mil kokku asusid , oma eelmise , esimese abielu lahutanud . </s> </p>
<p> <s> Ja mõteldes nüüd oma kodule , järeldas Borkwell , et ta on siiski väga õnnelik inimene . </s> </p>
<p> <s> Aga mitte üksnes meenutuse pärast mõtles ta nii . </s> <s> Surm polnud talle lihtsalt hirmus . </s> <s> Surm , mis võis nüüd tulemas olla . </s> <s> Nii kripeldas alateadvuses . </s> <s> Elu oli huvitavalt elatud ja surm võis tulla . </s> </p>
<p> <s> Samal ajal püsis naine foto peal liikumatult , kuigi teda oldi pildistatud liikumise pealt , nimelt liikusid tema käed , mis olid tõusnud blonde juukseid kohendama . </s> <s> Küllap ta oligi pisikene ja blond . </s> <s> Niisugune mulje pidi kõigile jääma . </s> <s> Nende hulgas ka mehele , hotelli valvurile , kes parajasti sisenes ja peagi tüdinult voodi ette toolile istus . </s> </p>
<p> <s> “ Kas sa helistasid ? ” küsis Borkwell kohe . </s> </p>
<p> <s> “ Ei . </s> <s> Ma saatsin telegrammi . ” </s> </p>
<p> <s> Borkwell ei küsinud , miks mees ei helistanud , vaid telegrammi saatis . </s> <s> Võib-olla ei töötanud telefon , võib-olla polnud abikaasat kodus . </s> <s> Aga kus oli siin sidejaoskond , kust sai telegrammi saata . </s> <s> Või helistas mees postkontorisse , palus telefoni teel telegrammi teelesaatmist . </s> </p>
<p> <s> Borkwell lamas apaatselt , pooleldi suletud silmadega , vaid aeg-ajalt jälgis kõrvalistujat , muidu püüdis ikka pilgu kõrvale suunata – et keskenduda . </s> <s> Kuid keskendumine ei õnnestunud . </s> <s> Ei tulnud enam pähe uljaid sententse ega õigustusi . </s> <s> Just oli talle viirastunud kauge aeg , kauge ammune tunne oma esmases värskuses … Või näis see ainult nii ? </s> <s> Samal ajal tähendas Borkwell ka üleolevat suhtumist sellesse tundmusse , nagu see tihti temaga ennegi juhtunud oli , olgu siis tegemist ükskõik millise helinaga hinges . </s> <s> Borkwell oli nõus kõigest üle astuma , ka isiklikust õnnest , et edasi minna . </s> <s> Sellepärast kustus ka praegu … meenutus tundest … nagu küünal tugevas tuules . </s> <s> Kuigi oli kahju , et meeldivat meenutust kord olemasolnud kirest kauemaks säilitada polnud võimalik . </s> </p>
<p> <s> Borkwell muidugi märkas – järv oli muutunud , ja kõik , mis siinpool veekogu , oli ka muutunud . </s> <s> Ning temagi oli selles kaudselt – või otseselt süüdi . </s> <s> Igaveseks oli kadunud minevik . </s> <s> Polnud tema jaoks siin keegi midagi alles hoidnud . </s> <s> Ainult maastik oli jäänud , kuigi see oleks tema arvates pidanud kõige mööduvam nähtus olema . </s> <s> Kuid ei suuda vist maastik ammutoimunud sündmusi kinnistada endas , ei inimeste mälus . </s> </p>
<p> <s> “ Mis sa vahid siin ! ” käratas Borkwell valvurile . </s> <s> Kärkimine elustas Borkwelli ja raiskas veelgi , ilmaasjata tema nappe energiavarusid . </s> </p>
<p> <s> Valvur aga ei saanud sugugi pahaseks . </s> </p>
<p> <s> “ Kas sul abi vaja on ? ” küsis ta hoopis . </s> </p>
<p> <s> “ Ei , ” ütles algul Borkwell . </s> <s> Aga hiljem lisas endalegi ootamatult : “ Tahtsin avameelselt rääkida … oma elust , saatusest . </s> <s> Aga näib , ainult Elonorega saaks … Tema võiks , oskaks mind kuulata … ” </s> </p>
<p> <s> Kas valvur teadis , kes oli Elonore . </s> <s> Pole aimugi . </s> <s> Nüüd ta ütles : “ Jah ! </s> <s> Tähtsaim küsimus … kes … kus … kuidas andestab patud … ? ” </s> </p>
<p> <s> “ Mis patud ! ? ” hõikas Borkwell nõrgalt . </s> </p>
<p> <s> “ Kes … ? </s> <s> Kus … ? ” kordas Borkwelli ees istuv mees mõtlikult . </s> </p>
<p> <s> “ Kes ! </s> <s> Kus ! </s> <s> Patud ? </s> <s> Kirikus ! </s> <s> Kirikus antakse sulle kõik andeks , ” sõimas Borkwell justkui unes … teadmata päriselt , millest jutt . </s> </p>
<p> <s> “ Ei , seal ma ei taha … ” sõnas valvur . </s> </p>
<p> <s> “ Noh , siis ei oska ma sulle midagi soovitada . </s> <s> Ja miks peakski sulle keegi patud andeks andma ! </s> <s> Kui sa oled neid teinud , siis kanna neid lõpuni … ” </s> </p>
<p> <s> “ Millise lõpuni ? ” küsis valvur . </s> </p>
<p> <s> “ Sellise lõpuni , mis sulle määratud on . </s> <s> Ja mis õigusega sa üldse nõuad , et sulle su patud peaks andestatama . </s> <s> Väga kergelt tahad elada , kulla mees . ” Borkwell hakkas köhima , õhku jäi väheseks ; ta ei mõistnud isegi , mida rääkis , oli vaid vaja kaasvestleja pealetungivad küsimused pareerida . </s> <s> Jõudu kogununa kergitas ta end isegi küünarnukkidele , et protesteerida : “ Ah kirik ei meeldi sulle ! </s> <s> Näed sa kui nõudlik ! ” </s> </p>
<p> <s> “ Kas sul ei ole siis pattusid , ” küsis valvur jälle , “ et nii räägid ? ” </s> </p>
<p> <s> “ Mis pattusid saab mul olla , kui jumal on loonud mu enda näo järele . </s> <s> Kui mul on pattusid , siis need on jumala enda patud . </s> <s> Aga tema ei käi ju kusagilt andeks palumas … ” </s> </p>
<p> <s> “ Issand ! ” lausus kaaslane ja tõusis närviliselt , kuigi vastumeelselt . </s> <s> Borkwell laskus aga taas poolunne , tema keha lõtvus , vajus madratsisse ning patjadesse . </s> <s> Valvur seda ilmselt ei teadnud , ta ütles veel : “ Ma ei taha , et jumal või kirik mu patud andestab , ma tahaksin , et seda teeks mõni inimene , mõni samasugune inimene , nagu ma ise olen . </s> <s> Aga kust võtta taolist elukat ! ” </s> </p>
<p> <s> Borkwell ei kuulnud neid sõnu . </s> <s> Ta vist magas hetke . </s> </p>
<p> <s> Kui Borkwell ärkas jälle , oli pime . </s> <s> Ja täiesti vaikne . </s> </p>
<p> <s> Borkwell ei mõistnud vaid , kas see pimedus ja vaikus olid ümberringi või valitsesid need tema sees . </s> <s> Ta ei tunnetanud oma kehaliikmeid , oli kaotanud kontrolli nende üle , need olid rasked , valu täis , selle eest mõistus peas näis selge ja kerge olevat , nõus hüppama ja sööstma kuhu tahes ; kannatas ilmselt keha , ihu , aga mitte vaim , viimane oli vaba või vabanemas . </s> </p>
<p> <s> Siiski Borkwell tundis , ta ei ole ruumis päris üksi . </s> </p>
<p> <s> “ Sa oled veel siin ? </s> <s> Sa tulid tagasi ? ” pöördus ta sõnutsi pimedusse . </s> </p>
<p> <s> “ Jah , ” vastas valvuri hääl . “ Ma olen siin . ” </s> </p>
<p> <s> Loogiline oleks olnud – vanduma hakata . </s> <s> Aga imelik : vandesõnu Borkwelli leksikonis enam polnud , mõistus keeldus neid leidmast ja kasutamast . </s> </p>
<p> <s> “ Miks sa siin oled ? </s> <s> Kas tahad mind piinata või ? ” küsis Borkwell . </s> </p>
<p> <s> “ Ei taha . </s> <s> Mina ei piina sind . </s> <s> Sina piinad mind . ” </s> </p>
<p> <s> “ Kuidas mina sind piinan ? </s> <s> Sa oled vist haige . </s> <s> Sa peaksid siit ära minema , siit üldse ära sõitma . </s> <s> Kuuled ! ? ” </s> </p>
<p> <s> Kuid vastust ei järgnenud , justkui polekski kedagi toas viibinud . </s> <s> Ei kriuksunud ka tool , millel valvur võis istuda . </s> <s> Või seisis ta püsti . </s> <s> Võib-olla tema nägi pimeduses Borkwelli , aga Borkwell vastaspoolt ei näinud . </s> </p>
<p> <s> Kuid toasviibija ei sisendanud Borkwellile hirmu . </s> </p>
<p> <s> “ Kes sa üldse oled ? ” küsis ta ; ja pärast pausi : “ Ma võin ka ise vastata . </s> <s> Sa oled endine vang . </s> <s> Või vangivalvur . </s> <s> Nii arvan mina . ” </s> </p>
<p> <s> “ Vang või vangivalvur – mis vahet sel on ! ” vastas ootamatult hääl . “ Mis vahet sel on ? ” </s> </p>
<p> <s> “ Kas ei ole või ? ” </s> </p>
<p> <s> “ Ei ole , ” jätkas toasviibija . “ Kes ei ole just vang , see on iseenese valvaja … ” </s> </p>
<p> <s> “ Jah ? ” </s> </p>
<p> <s> “ Jah ! ” </s> </p>
<p> <s> “ Teie olete siin kõik iseenese valvajad . </s> <s> Mina ei ole niisugune . ” Ja edasi lausus Borkwell : “ Miks peaksin ma su mõttekäiku jälgima ! </s> <s> Mul tulevad pähe , mul tulevad silme ette hoopis muud kujutlused … ” </s> </p>
<p> <s> “ Millised ? ” </s> </p>
<p> <s> “ Ei ma räägi sulle neist . ” </s> </p>
<p> <s> “ See just ongi halb . </s> <s> Sellest sa peaksidki rääkima . ” </s> </p>
<p> <s> “ Ei ma räägi . </s> <s> Sa ju saatsid mu naisele telegrammi ? ” </s> </p>
<p> <s> “ Jah . </s> <s> Sest telefoni teel ei saanud ma teda kätte . </s> <s> Telefon ei vastanud … ” </s> </p>
<p> <s> “ Kas praegu on päev või öö ? ” küsis Borkwell . </s> </p>
<p> <s> “ Praegu on öö , praegu on öö , ” vastati talle pimedusest . </s> </p>
<p> <s> “ Ma ei tea , miks te siin kõik seesugused patused olete , ” ütles Borkwell veel . “ Ei tea . </s> <s> Valed mehed tahavad patte andeks … ma arvan . ” Ja Borkwell kadus jälle kuhugi olematusesse , mingisuguse soojuse sisse , mis ümbritses teda , justkui oleks toas ahju kõvasti köetud , ning võimatu oli vastupanu osutada sellele iseeneslikule kaalutule kandumisele . </s> </p>
<p> <s> Ning ei tundnud ta valu , ei üksindust ega muid inimlikke vaevasid , nagu polekski ta seotud maapealse tühja-tähjaga . </s> </p>
<p> <s> Kuid see polnud lõpp . </s> <s> Ei , see polnud veel surm . </s> <s> Selleni pidi vist aega olema veel palju-palju . </s> <s> Ja see pidi tulema teisiti , teisiti . </s> </p>
<p> <s> Varsti avas Borkwell silmad : oli tunne – paat saabus . </s> <s> Ta pidi tingimata väljuma , et paadisillal võõrastemaja taga talle järeletulnud alusel vastas olla . </s> <s> Oli muidugi pime . </s> <s> Ta ei osanud valgust süüdata . </s> <s> Pea käis ringi . </s> <s> Ja mingi rumal unenägu tuli talle meelde , mida ta just nägi . </s> <s> Justkui oleks ta võõrastemaja valvuriga kaarte mänginud . </s> <s> Algul Borkwell keeldus mängimast . </s> <s> Üldiselt – kogu aeg keeldus , keeldus lõpuni , ei hakanudki mängima . </s> <s> Aga valvur oli pealetükkiv , väga pealetükkiv isik , palus Borkwellil siis vähemasti üks kaart kaardipakist välja tõmmata , muud ei midagi . </s> <s> Ja Borkwell tõmbas mingi kaardi välja . </s> <s> Mis kaart see oli ! ? </s> <s> Sest valvur kahvatus – muide , unes põles toas tuli – ja kadus , nagu oleks ta mingi tähtsa sõnumi saanud . </s> <s> Ja nüüd kui ta komberdas mööda koridori , läbi fuajee , polnud valvurit tõesti kusagil näha . </s> <s> Aga Borkwell liikus edasi . </s> <s> Võõrastemaja uksel kohutas teda taevast paistev täiskuu . </s> </p>
<p> <s> Borkwell suundus märja läikiva paadisilla poole . </s> <s> Selle ääres õõtsus tõesti lootsik . </s> <s> Ja üks naine seisis selles , küllap ootas Borkwelli , mis muud . </s> </p>
<p> <s> Borkwell läks veelgi ligemale , ta vaatas aina enda ette maha , et mitte libastuda paadisilla nõretavatel vetruvatel plankudel . </s> <s> Ja kui oli paadiga kohakuti , alles siis tõstis jälle pea . </s> <s> Ning peaaegu kangestus . </s> <s> Naine paadis … ei olnud tema naine . </s> <s> Paadis seisis püsti pikk mustajuukseline , aga tema kaasa oli ju lühikest kasvu linalakk . </s> <s> Tema kaasa oli ümmarguse näolapiga , see paadis oli kitsa pikliku näoga . </s> <s> Kuid ega siin polnudki võrrelda midagi . </s> <s> Borkwell järeldas kohe – too paat ei tulnud veel temale järele ; see seisab siin niisama , hoopis teistel põhjustel , ei puutu temasse . </s> <s> Ta tahtis ära minna , kuid ei suutnud siiski kohe . </s> </p>
<p> <s> Naine paadis puuris Borkwelli läbitungiva pilguga ja ütles : “ Tule , tule . </s> <s> Ma viin su siit ära . ” </s> </p>
<p> <s> “ Kuhu sa mu viid ? </s> <s> Kes sa niisugune oled ? </s> <s> Ma ootasin oma abikaasat . ” </s> </p>
<p> <s> “ Aga tema asemel tulin mina . </s> <s> Tule , tule . </s> <s> Ära karda . ” </s> </p>
<p> <s> Borkwell kartis tõesti . </s> <s> Seletamatu hirm ängistas ta keha ja vaimu . </s> </p>
<p> <s> Naine polnud üksnes mustajuukseline , tal olid ka mustad silmad ja riietatud oli ta üleni musta . </s> <s> Tal oli õlgadel nööpideta ja vööta , vaheliti hõlmadega must mantel , mis ulatus paadi põhjani . </s> <s> Ja ka must rätik oli naisel peas . </s> <s> Ta seisis paadis püsti , ta oli pikka kasvu nagu keskmine korvpallimängija ning tal polnud käes mõla , vaid mingi läikiv , justkui eboniidist teivas , mille üks ots ulatus üle paadi serva – ilmselt põhjani – ja hoidis niiviisi paadi parrast vastu kaid . </s> </p>
<p> <s> “ Kas tuled juba ? ” küsis naine lahkelt ja rääkis veel midagi . </s> <s> Lahke toon ja kutse lõputu kordamine mõjusid Borkwellile kuidagi hüpnotiseerivalt ; ja see oligi mehele kõige vastuvõetamatum . </s> <s> Ta tahtis jalad vastu ajada , aga polnud millestki kinni haarata , ja ka taganeda ei saanud , tema liigutused ei allunud temale . </s> <s> Ta oli täiesti kindel , et see must kiitsakas naine on mingi tema vastu suunatud salanõu osaline … Aga võib-olla veelgi enam … Surm ! </s> <s> Mehe jalad hakkasid vähehaaval paadi poole nihkuma , naisterahva vallutav pilk puuris end üha sügavamale Borkwelli silmadesse ja kutsus . </s> </p>
<p> <s> “ Tule , tule ! ” kordus aina tihedamini … ning Borkwell oligi varsti kinganinasid pidi paadiparda vastas . </s> </p>
<p> <s> See ei olnud tavaline paat , mille sees ulatuvad ühest äärest teise istepingid , too sõiduk oli seest päris õõnes kui pähklikoor , ja tegelikult kujutas endast … puusärki . </s> <s> Borkwell tegi viimased meeleheitlikud katsed pageda , kuid võimatu oli midagi ette võtta , ainult karje vallandus ta huulilt ; samal ajal astus ta lootsiku sisse ning heitis pikali selle niiskunud põhjale . </s> </p>
<p> <s> Ning siis tõukas naine lootsiku teibaga põhjast lahti . </s> </p>
<p> <s> “ Kuhu me sõidame ? ” küsis Borkwell . </s> </p>
<p> <s> Naine ei vastanud . </s> <s> Ta keeras hoopis Borkwellile selja . </s> </p>
<p> <s> Kolm nädalat veetis Borkwell haiglas . </s> </p>
<p> <s> Tema abikaasa ei käinud teda kordagi vaatamas . </s> <s> Vähemasti ei mäletanud Borkwell , et oleks käinud . </s> <s> Tal unus isegi täielikult , et tal on perekond , töökoht ja -kohustused . </s> <s> Ka sõpru ei meenutanud ta . </s> <s> Kuid Borkwell ei tundnud haiglas millestki puudust . </s> <s> Tal polnud pretensioone haigla personalile ega lähedastele , kes väljaspool raviasutust . </s> <s> Ta võis segamatult lamada ja end ravida . </s> <s> Ka mälestused ei piinanud teda . </s> <s> Pigem nautis Borkwell vabadust , vabanemist kõigest , mis teda varem piiras ja pigistas . </s> <s> Lõppenud oli kahestumisperiood . </s> <s> Siiski mõtles ta ärevusega , et talle võidaks jälle järele tulla ja viia teda kõige tuttava , igapäevase juurde tagasi ja üksluine elu algab taas otsast . </s> </p>
<p> <s> Kui ta ühel päeval haiglast välja kirjutati , oli tal siiski väga hea meel . </s> <s> Just sellepärast , et talle ei öeldud , kuhu ta minema peab . </s> <s> Ta sõi kõhu viimast korda täis . </s> <s> Talle anti endised riided kätte . </s> </p>
<p> <s> Ta pani ennast küll riidesse , kuid ei kiirustanud lahkumisega . </s> <s> Ta istus haigla eesruumis pingile ja vaatas läbi suure aknaklaasi välja . </s> <s> Õues oli sügis , looduses hääbumine . </s> <s> Oli niiske , kuigi vihmatu ilm . </s> <s> Päike ei paistnud . </s> <s> Rohi polnud enam roheline . </s> <s> Puud olid lehetud . </s> <s> Majad olid kõik hallid . </s> <s> Mõned olid ka kollased . </s> <s> Kuid tahmased või niiskuseplekkidega fassaadidel . </s> <s> Autod sõitsid hääletult . </s> <s> Inimesed , näis , longivad niisama . </s> <s> Või täitsid nad siiski mingeid ülesandeid , ruttasid kuhugi , olid programmeeritud olekus . </s> <s> Tema küll ei olnud . </s> <s> Temas polnud midagi . </s> </p>
<p> <s> Mingi uudsus oleks võinud ta veel päästa , mingi eesmärgi külge kinnistada . </s> <s> Kuid mis see pidi olema ! </s> </p>
<p> <s> Lõpuks , sealsamas haigla eesruumis , tuldi ta juurde ja seletati viisakalt , et ta hakkaks minema , kuna ta on nüüd ju terve . </s> <s> Ja Borkwell kuuletus . </s> <s> Suunav käsk oli mõjus . </s> <s> Ta väljus , jalutas mööda linna . </s> <s> Varsti said ta jalad märjaks . </s> <s> Vist lasksid kingatallad vett läbi . </s> <s> Tänavatel oli ka loikusid , kuigi vihma ei sadanud . </s> <s> Ühe väljaku ääres istus ta pingile . </s> <s> Kohe lendasid ta ette asfaldile tuvid , lootes söögipoolist , kuid asjatu oli nende lootus . </s> <s> Tuvid jälgisid tähelepanelikult meest . </s> </p>
<p> <s> Borkwell silmitses linna täiesti ükskõikselt . </s> </p>
<p> <s> Varsti sai isu istumisest täis . </s> <s> Teda kiskus kuhugi . </s> <s> Ta pidi liikuma . </s> <s> Ei saanud lõputult püsida raidkujuna . </s> <s> Jalad viisid teda peaaegu iseenesest . </s> <s> Hea veel , et ta ei komistanud kordagi . </s> <s> Ta poleks vist siis kuigi kärmesti püsti saanud . </s> <s> Loidus oli niivõrd suur . </s> </p>
<p> <s> Vahetevahel vilksatas mälus valvur tollest võõrastemajast , kus ta umbes kuu aega tagasi viibis . </s> <s> See veidi pilusilmalise näoga mees . </s> <s> Ei tea miks ? </s> <s> Kas tal oli seljas vana lotendav väljaveninud kaelusega kampsun ? </s> <s> Või ei olnud ? </s> <s> Ja kuidas ta vaatas alla , seal toas , lamava Borkwelli peale , kuidagi süüdistavalt , kuidagi liiga küsivalt , ja samas vastust teadvalt , ja kuidas ta ennast ettepoole koolutas , et Borkwelli paremini näha , kuulda . </s> <s> Kas oli nii ? </s> <s> Oli vist . </s> <s> Selle mehe silmades oli ju mingi selgus , kas oli vaist sellele mehele midagi ette öelnud ? </s> <s> Kuid eks samasugune oli ju ka Borkwell , ta ei olnud hädisem sell . </s> <s> Nad olid päris võrdväärsed . </s> <s> Ainult nende vestlusest ei tulnud midagi välja . </s> <s> Borkwell oli tahtnud seda meesterahvast , seda inimest alandada ; alandaski . </s> <s> Nagu muuseas . </s> <s> Või polnud see nii ? </s> <s> Ja see naine paadis – too tuli meelde ! </s> <s> Mitte kogu aeg . </s> <s> Aga vahel . </s> <s> Äkitselt ilmus tema nägu nagu mingis helendavas oreoolis ja siis jälle kadus . </s> <s> Nägu ilma silmadeta , sest ei pilku , ei silmade värvi mäletanud enam Borkwell . </s> <s> Oli veretu nägu . </s> <s> Ning kogu olevus oli kuidagi lihatu , kaalutu . </s> <s> Või ei olnud ? </s> <s> Aga paat ju nagises , paadilauad tunnetasid naise maist raskust . </s> <s> Sellest kõigest mõtles – ei mõtelnud Borkwell . </s> <s> Ta nägi lihtsalt pilte oma vaimusilma ees . </s> <s> Igasuguseid pilte . </s> <s> Lähi- ja isegi veel varajasemast minevikust . </s> <s> Ka ema tuli meelde . </s> <s> Mis meelde ! </s> <s> Borkwell nägi hetkeks ema täiesti kontuurselt , reljeefselt , mitte ähmaselt . </s> <s> Ta tundis justkui õhkugi enese ja ema vahel , nii vahetu oli pilt , meenutus ; kõrv tabas ema öeldud sõnu ja sai aru nende sõnade mõttest . </s> <s> Ema rääkis , et kui ta veel väga noor oli , umbes kuueteistkümneaastane , siis oli ta nii vaba , õnnelik , sundimatu nagu mingi kuningriigi printsess . </s> <s> Jah , siis ta ei tundnud veel isa , oma tulevast meest , ning ta ei otsinudki tutvusi noormeestega , noorhärradega , nagu mehehakatisi tollal hüüti , talle piisas sõbrannade seltskonnast ; aga neid olevat tal olnud palju … ja kogu ilm paistnud emale õnne ja turvalisuse kantsina . </s> <s> Ta käinud tihti kohvikuis , muidugi mitte hilja õhtul ; ja seal olnud tal hea , ning millised tualetid ja soengud olla naisel olnud ! </s> <s> Tema omad olid teadagi tagasihoidlikumad , ainult kübar olnud tal selline , millist polnud kellelgi , ning milline muusika mänginud siis kohvikuis ! </s> <s> Kas oli ema ka hiljem õnnelik printsess ? </s> <s> Vaevalt . </s> <s> Aga korraks tundis Borkwell küll justkui ema hingamist ja õhu värelemistki , kui ema kätega žestikuleeris , illustreerides jutustust ; soojad õhulained puudutasid Borkwelli habemetüükas põski … </s> </p>
<p> <s> Ta oli külmetanud pingil , tal oli vaja nüüd palju kõndida , et sooja saada . </s> <s> Veelgi parem oli – valida mõni soe ruum tuulevarjuks . </s> <s> Ta valis trammi . </s> <s> See peatus juhuslikult tema ligidal , paotas teda oodates uksed . </s> <s> Borkwell astus sisse , leidis tühja istme akna all ja oli väga rahul . </s> </p>
<p> <s> Siis näis talle , et aknaklaasilt peegelduvad vastu Elonore võõrad tigedad silmad . </s> <s> Kuid loomulikult olid need tema enda silmad , mis talle läikivalt vastu vahtisid . </s> </p>
<p> <s> Ja tramm sõitis mööda linna . </s> <s> Sõitis võrdlemisi kiiresti , õõtsutas Borkwelli . </s> <s> Borkwell oli kogu aeg tukastamise ääre peal . </s> <s> Selja taha jäid mitmed tänavad ja väljakud . </s> <s> Peatustes tuli mõni inimene peale ja mõni inimene läks maha . </s> <s> Selja taha jäid kvartalid vabrikutega ning uued elamurajoonid . </s> <s> Siis sõitis tramm äärelinnas . </s> <s> Plankude taga peitusid seal individuaalmajad elanikega , ning peenramaad ja õunaaiad . </s> <s> Õues oli isegi kanu ja koeri näha . </s> </p>
<p> <s> Keegi ei seganud Borkwelli sõitmast-istumast . </s> </p>
<p> <s> Kuni ühes kohas , päris põllu peal jäi tramm seisma . </s> <s> See oli lõpp-peatus , Borkwelli keha nõksatus ettepoole . </s> <s> Mida nüüd edasi teha ? </s> </p>
<p> <s> Masinlikult läks mees välja , surus käed mantlitaskusse ja seadis näo vastu tuult – täpselt nagu mõni metsloom , kel oli vaja ohtu või saaki haista . </s> <s> Ta hakkaski vastu tuult minema . </s> <s> Eespool oli mets . </s> <s> Külgedel , põldudel seisid mõningad majad või hoonete grupid . </s> <s> Paarist korstnast tõusis suitsu . </s> <s> Õhtu oli saabumas . </s> </p>
<p> <s> Borkwell seisatas keset põldu , hingas sügavasti puhast karget õhku sisse ning tundis , kuidas süda on peas lõhkemas sellest värskest õhust . </s> </p>
<p> <s> Kusagil kraaksatasid tigedalt ja kadedalt varesed . </s> <s> Need linnud ei oska üldse rõõmsasti kraaksuda , on alati kellegagi vaenujalal – nii arvas Borkwell . </s> <s> Aga vaevalt tal õigus oli . </s> </p>
<p> <s> Suur meeleheide , meelemasendus valdas Borkwelli teadvust . </s> <s> Ta ootas mingit lahendust , vastust – kuid need eemaldusid , olid temast eemaldumas üha . </s> </p>
<p> <s> Mis veel juhtub ? </s> <s> Kus on veel mingi mahajäetud sadam , kindlus ? </s> <s> Või kuristik ? </s> <s> Kus on see koht , kust enam edasi ei saa ? </s> <s> Kus on see klaassein , mille vastu pead otsaesisega nõjatuma , millest läbi näed , aga läbi ei pääse ? </s> <s> Kus katkeb jaks ! </s> </p>
<p> <s> Mulla kirbet lõhna tõi tuul Borkwellile ninna . </s> <s> Ta kõndis jälle , seekord , pea maas , sest iilid panid silmad kipitama , tõid nende nurkadesse kibeda vee . </s> </p>
<p> <s> Pimeduse saabudes jõudis ta metsa . </s> </p>
<p> <s> Kuid kaugelt paistnud paks mets polnudki tegelikult tihe laas , oli hõre , ning selles järgnes lagendik lagendikule . </s> <s> Tal polnud vaja läbi tungida tihnikutest . </s> <s> Teravad traatjad kuuseoksad ei riivanud siin Borkwelli nägu . </s> <s> Jah , see oli seni nii , kuni ta veel helendavat taevast enda kohal nägi . </s> <s> Varsti tumenes ka laotus üleval ja ei näinud enam midagi . </s> <s> Nii oligi põnevam . </s> <s> Kuid ühtlasi ka kohutavam . </s> </p>
<p> <s> Borkwell ei teadnud , ei teadnud ikka veel endiselt , miks on ta siin … või miks oli ta veidi aega tagasi eelmises kohas . </s> <s> Miks ? </s> <s> Nii pidi vist lihtsalt olema ! </s> </p>
<p> <s> Aga kas siis kusagilt ei paistagi valgust ? </s> <s> Enam … Pole tähtigi taevas . </s> <s> Ja pole hääli , pole signaale , kutsungit . </s> <s> Need on vaja ometi leida . </s> <s> Ta pole ju sügaval augus , on maa peal . </s> </p>
<p> <s> Nüüd ta tundis end maailmaavastajana , uurijana , ometi . </s> <s> Kuid milleks avastada , uurida maailma ? </s> </p>
<p> <s> Kas jälle algab kahestumine . </s> <s> Kihk ja kahtlus on koos . </s> <s> Kihk ja kahtlus ja kartus . </s> <s> Või kuidas ? </s> </p>
<p> <s> Ta jõudis metsas majaderühmani . </s> <s> See kooslus paistis elutuna , lõhnatuna , inimestest jäetuna . </s> <s> Aga Borkwelli tõmbas justkui magnetiga selle poole . </s> <s> Vist oli okastraat vahepeal , pimeduses takerdus ta sellesse , rebis puruks püksid , ja vist ka kintsud verele . </s> <s> Kuid takistus andis järele , katkes hoosööstust . </s> <s> Siiski pidi ettevaatlikum olema . </s> <s> Sest mine tea ! </s> <s> Kahtlane oli see hoonestik ! </s> <s> Midagi paha oli selles . </s> <s> Midagi keelatut ! </s> </p>
<p> <s> Borkwell hiilis surimale hoonele , küllap elumajale ligemale . </s> <s> Puudelt maha varisenud oksad ning pikkade kuivade taimede varred praksusid tema jalgade all . </s> <s> Ja ta tundis – majas siiski miskit toimub , polegi see nii kole mahajäetud . </s> </p>
<p> <s> Akendel olid vist paksud kardinad ees , kuid nende vahelt immitses valgust . </s> <s> Mitte kirgast , vaid tuhmi ja summutatud valgust , kuid siiski oli see elu tunnistus . </s> </p>
<p> <s> Borkwell jõudis kõrge kivist vundamendini , see oli talle rinnuni , aga ta ulatus siiski aknasse vaatama . </s> <s> Ja mida ta sealt kardinate vahelt nägi ? </s> </p>
<p> <s> Muidugi ei näinud ta kogu tuba . </s> <s> Ei näinud kogu toa sisustust , nurgast nurgani . </s> <s> Palju jäi tema eest varjatuks . </s> </p>
<p> <s> Õigem oleks olnud mitte vaadata võõra maja sisemusse , mitte toppida oma nina igale poole , mitte olla odavalt uudishimulik nagu kõik inimesed maailmas . </s> <s> Aga oli juba hilja . </s> </p>
<p> <s> Järsku lõi ümberringi valgeks . </s> <s> Eks see olnud kuu , mis hetkeks mahtus pilvede vahelt end näitama . </s> <s> Kummaline oli see kuuvalgus . </s> <s> Aga ta ei osanud enesele seletada , milline . </s> <s> Vahelduvalt rohekas , siis kollaseks muutus kuu poolt valgustatud nähtav ja varjatud territoorium . </s> <s> Kuid nüüd ta vähemalt nägi , kus ta asub . </s> <s> Kus ta asub ja milline on lähim ümbruskond . </s> <s> Linn ei olnudki siit liialt kaugel . </s> <s> Vaid mõni kilomeeter eemal kiiskas kuuvalguses valge mikrorajoon , mis mäe peal . </s> <s> Mikrorajooni hambuline siluett paistis siia . </s> <s> Allpool asetses metsane org , tema oli selle põhjas . </s> <s> Ja tänavgi , tanum või lihtsalt sissesõidetud rada kulges selle maja eest läbi , mille vundamendi ääres ta seisis . </s> <s> Ta seisis kõrge ühekorruselise , kuid mansardkorrusega , punasest telliskivist maja juures . </s> <s> Maja kohale kooldusid ühelt poolt puude , väga kõrgete puude võrad , teisel pool polnud muud kui põõsad ja üks peenikese tüvega pihlakas , mis oli tihedalt marjakobaraid täis . </s> <s> Siit kandist oligi Borkwell majale lähenenud . </s> </p>
<p> <s> Kuu kattus taas pilvedega ning kustutas kõik nähtu . </s> <s> Borkwell vaatas jälle aknasse , kardinapilusse . </s> </p>
<p> <s> Mida ta siis silmas maja sees , ühes tubadest . </s> <s> Selles istus kandilise laua taga rühm mehi , rühm meesterahvaid . </s> <s> Võib-olla oli toa sügavuses ka naisterahvaid kusagil , kuid neid Borkwell ei märganud . </s> <s> Muide , muist mehi seisis ka püsti , kõik ei mahtunud istuma . </s> <s> Laual põles plekist petrooleumilamp , see levitas ähmast valgust , mis ei ulatunud igasse nurka . </s> <s> Üks meestest luges midagi teistele meestele räbaldunud õhukesest raamatust ette . </s> <s> Luges tasakesi , vahel tõstis pilgu ja kommenteeris oma sõnadega vist loetut . </s> <s> Kuulajad olid tähelepanelikud , nihelesid toolidel , nende silmadest peegeldus ärevust . </s> <s> Nad justkui laadisid ennast ; ettelugeja sisendas meestesse energiat . </s> <s> Niisugune mulje kujunes Borkwellil kuulajate silmade jälgimisest . </s> <s> Kas olid kohal vandenõulased , põrandaalused ? </s> <s> Ilmselt . </s> <s> Kelle vastu võis vandenõu olla suunatud ? </s> <s> Mis oli maailmas viltu , mida oli tarvis parandada ? </s> <s> Mehed nihelesid toolidel juba üsna kõvasti , tagumised koolutasid end ettelugeja kõnelevale suule ligemale ; nad said vist teada tähtsat saladust , mida oli vaja hoida , aga mille teadmine võis ka palju kasu või kahju tuua . </s> <s> Borkwell oleks samuti tahtnud kuulajate seas olla , ta oleks ka tahtnud üheks väljavalituks , üheks usaldusaluseks olla . </s> <s> Ükskõik kus ! </s> <s> Ta soovis ligemale võõrale kambale , ta asetas põlve vundamendi äärisele , haaras kõvemini kinni aknalauast , et hiivata end sellele kuulama . </s> <s> Kuid kivimüürist pudenesid tükid , aknalaua plekk kolises ja tuli kinnitustest lahti ning Borkwell libises maapinnale tagasi . </s> <s> Toas lämmatati tuli . </s> <s> Kuid kohe kolksusid ka uksed . </s> <s> Borkwell tahtis jooksu pista . </s> <s> Ta oli täiesti kindel , et teda nüüd tulistatakse . </s> <s> Et ta lastakse maha . </s> <s> Kuid midagi sellist ei sündinud . </s> <s> Ta kuulis hoopis jooksumüdinat , paljude inimeste jooksusamme , mis eemaldusid majast , mahajäetud majast . </s> <s> Aga Borkwell tõmbas endale küüru selga , surus ennast madalaks , peitis pea õlgade vahele , justkui kaitseks peidetud pea keha kuulide eest . </s> </p>
<p> <s> Jooksjad ei jõudnud veel kuigi kaugele , kui pimeduses hakkasid hüplema autolaternate valgusvihud ning kostis mürinat . </s> <s> Borkwell pidi akna alt , majaseinast veidi kaugenema , et oleks võimalik nurga tagant vaadelda , mis nüüd juhtub . </s> <s> Jooksjad sattusid ei-tea-kust ilmunud autotulede valgussõõridesse . </s> <s> Kusagilt ilmus ka paras jõuk , ahelik mundrimehi-korravalvureid , ning jooksjad piirati ümber , võeti kinni , vahistati , tõugati autodesse . </s> <s> Borkwell luges üle . . . palju mehi kinni langes . . . üks . . . kaks . . . kolm . . . jah , täpselt sama palju kui neid oli toas , sama palju langes neid ka lõksu . </s> <s> Borkwell oli praegu veelgi enam kindel , et majas varjas end vandeseltslaste salk , võib-olla olid need riigikukutajad , võib-olla lihtsalt vaenlased , ühiskonnale ohtlikud isendid . </s> </p>
<p> <s> Siis sõitsid autod inimestega minema . </s> </p>
<p> <s> Borkwelli väsitasid üleelamised . </s> <s> Pikemalt aru pidamata suundus ta majasse , eksles selles , käsikaudu leidis mingi aseme ja heitis sellele pikali . </s> </p>
<p> <s> Oli vaikne . </s> <s> Borkwell jäi ruttu magama . </s> <s> Enne uinumist tuli talle veel Elonore meelde . </s> <s> Niisama tuli , ilma mingi erilise tagamõtteta . </s> </p>
<p> <s> Ja kahju on välja öelda , et Borkwell suri sealsamas , unes , lõpuks , ometi , valutult ja unustatuna , rahunenuna ja rõõmsalt . </s> </p>
<p> <s> Ainukeseks õigustuseks võib olla , ta oli seda ise soovinud – mingil määral kindlasti . </s> </p>
<p> <s> Muidugi ei võinud Borkwell teada , et sel silmapilgul või seks silmapilguks , mil tema mõte korraks juhuslikult Elonore poole pöördus , oli Elonoregi juba surnud . </s> </p>
<p> <s> Tol Borkwelli ärasõiduööl , umbes kolm nädalat möödanikku tagasi , eksles ka Elonore pimedas öös . </s> <s> Ta kiirustas . </s> <s> Võõrastemaja asus asula teises otsas , sinna oli palju maad . </s> <s> Ja tänavad polnud valgustatud . </s> <s> Ning kuud ei paistnud . </s> <s> Kui ta oli kõndinud kümme-viisteist minutit , siis ta peatus . </s> <s> Peatus ehmatusega . </s> <s> Kuulis iseenda kiiret hingamist , peaaegu hingeldamist . </s> <s> Ta polnud juba ammu nii hilja väljas olnud , ta kartis . </s> <s> Ta kartis , et talle tungitakse kallale , sest pimeduses võis , teadagi , varjul olla igasuguseid kurjategijaid . </s> <s> Imelik , aga kui ta noorem oli , siis ta ei kartnud . </s> <s> Ta oleks tingimata koju tagasi läinud , kui poleks olnud seda ootamatut tagasilükkamatut soovi Borkwelli veel kord näha , talle midagi öelda – siis ta saaks alles rahul olla . </s> </p>
<p> <s> Ta jõudis võõrastemajja . </s> <s> Hoones oli pime . </s> <s> Elonore sisenes , vajutas lülitile ukse kõrval , laes süttis valgus . </s> <s> Kedagi polnud kusagil näha . </s> <s> Ta kõndis mööda koridori edasi . </s> <s> Ühe toa uks oli lahti , selles toas oli elatud . </s> <s> Elonore lülitas ka siin elektri sisse . </s> <s> Jah , voodil oli lamatud . </s> <s> Öökapil , vaasi najal võis näha tundmatu naise fotot . </s> <s> Kuid Elonore ei vaadelnud seda lähemalt , kiirustas minema siit . </s> </p>
<p> <s> Elonore läks järve äärde . </s> <s> Ta läks paadisillale . </s> <s> Mõnesaja meetri kaugusel liugles veepinnal paat . </s> <s> Keegi naine lükkas lootsikut põhjast teibaga . </s> <s> Elonore nägi selgesti , et Borkwelli pea paistis üle paadiserva . </s> <s> See oli väga imelik ! </s> <s> Mitte pea ei olnud imelik , vaid situatsioon . </s> <s> Paat liugles vaikselt kuu valgussõõris , see oli justkui suunatud prožektoritulest välja valgustatud . </s> <s> Mujal ümbruses oli see-eest kottpime . </s> <s> Polnud kuulda veesolinat . </s> <s> Naine paadis oli üleni musta riietatud . </s> <s> Naine kord tõstis käed , kord langetas nad – koos teibaga . </s> <s> Ja riie lehvis tema õlgade kohal , Elonorele isegi näis , et naisel on seljas tiivad , ta lehvitab nendega ja nende jõul liigub sõiduk peegelsiledal veel . </s> <s> Too olevus oli nagu ingel . </s> <s> Ingel viis Borkwelli minema . </s> <s> Ja mingit rahu heljus vete kohal . </s> <s> Oleks olnud vaja põlvili laskuda , palvetama hakata , tundis Elonore . </s> <s> Aga kuhupoole pöörata nägu ? </s> <s> Ja mida peaksid sosistama huuled ? </s> </p>
<p> <s> Aga varsti polnud paati enam näha . </s> <s> Oli pime , vaikne , ja Elonore kuulis iseenda hingamist . </s> </p>
<p> <s> Kuid järsku tõusis tuul , looduse hääled tulid tagasi , üksikud suured vihmapiisad hakkasid taevast alla langema , kukkusid kibedat valu tegevalt Elonore peanahale , õlgadele ja seljale . </s> <s> Elonore oli unustanud lahti võõrastemaja ukse , nüüd mängis tuul sellega , plärtsutas seda vastu piitasid . </s> </p>
<p> <s> Kodutee oli pikk ja raske Elonore jaoks . </s> </p>
<p> <s> Elonore haigestus ega tõusnud enam voodist , kui kord kodus selleni jõudis . </s> <s> Haige olles märkas ta ainult ühte : temale eraldatud aeg oli otsa saanud , oli otsa saamas ; kogu jõud oli ära kulunud ja kuigi ta polnud oma elu põletanud , oli ta selles siiski läbi põlenud kiiremini kui mõni teine . </s> <s> Selles tarkuses polnud muidugi lohtu . </s> </p>
<p> <s> Elonore ema oli just uuesti tööl hakanud käima . </s> <s> Mis töö see oli , seda Elonore ei teadnudki , asulas oli üldiselt raskusi töökoha leidmisega . </s> <s> Aga Hana-Marissa leidis midagi ja oli väga õnnelik . </s> <s> Ta lausa noorenes . </s> <s> Igal hommikul kippus ta tööle , kodunt välja . </s> <s> Seda enam , et Elonore ju ei kaevelnud , polnud vaja tema juures istuda . </s> <s> Elonore oli täie teadvuse juures , palavikkugi polnud , sai ise arstirohud laualt-toolilt kätte ; ainult tuim oli , osavõtmatu . </s> <s> Niiviisi juhtuski , et kui Elonore suri , polnud ema kodus . </s> <s> Ning ema ei saanud teada , millised olid tütre viimased tunnid , viimased sõnad , rääkimata sellest , millised võisid olla tema viimased mõtted . </s> </p>
<p> <s> Elonore maeti vanale kalmistule oma tütre kõrvale . </s> <s> Ilm oli matusepäeval vihmane . </s> <s> Muidu möödus matusetalitus normaalselt , vahejuhtumiteta , meelde jäi see vahest kõigile osalenuile sellepärast , et talitusel ei peetud ühtegi kõnet , ei pruugitud üldse suud , kõik toimus tasakesi millegipärast – nagu salajas . </s> <s> Või olid inimesed üpris väsinud . </s> <s> Ja tegelikult oli neid väga vähe järele jäänud sinna kanti . </s> </p></div2><div2 type="alaosa">
<p> <gap rend="sisukord"/> </p></div2></div1>
    </body>
  </text>
</TEI>
</teiCorpus>
</teiCorpus>
