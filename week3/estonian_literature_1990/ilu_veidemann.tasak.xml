<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Lastekodu </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Lastekodu </head>
<p> <bibl> <author> <s> Rein Veidemann </s> </author> </bibl> </p>
<p> <s> Memorandum </s> </p><div2 type="alaosa"><head> 1 </head>
<p> <s> MEIE PALGED ON PÖÖRATUD MINEVIKKU , SEST AINUS NÄHTAV TÕELUS ON OLEVIKU HAJUMINE UNUSTUSSE VÕI SULGUMINE MÄLESTUSEKS . </s> <s> Ajalugu paistab nagu pais kärestikulisel jõel . </s> <s> Enne veeseina langemist raugevad allikad omaenda kokkukantud koorma all , kivid varjuvad sügavustesse , kõik elav muundub hõljuvaks mudaks . </s> <s> See ongi sadestunud , kehadest lahutunud teadvus , mis jääb paisu taha , kehad ise kaovad vääramatu jõuga olematuse allavoolu . </s> <s> Nii ongi , et tulevikust ei tea me midagi , võime üksnes aimata ja loota , minevikule kuuluvad meie seletused , teadmine , õigustus . </s> <s> Tõde on minevikuline . </s> </p>
<p> <s> Andreas teadis , et see on küpse inimese lohutav tarkus , selle inimese , kellel elada jäänud vähem , kui juba elatud . </s> <s> Otsekui loeks ta Augustinust , Pascali või Borgest . </s> <s> Aga nii mõelda oli tal siiski oma kogemuslik põhjendus . </s> <s> Iga kord , kui Andreas sõitis Tallinnast oma kunagisse kodulinna Pärnu , kus ta oli sündinud , lapsepõlve veetnud ja koolis käinud , kus olid ta vanemate ja sugulaste hauad , valdas teda tunne , otsekui keriks ta tagasi filmilinti . </s> <s> Ruumipunkti vahetamisel vahetus ühtlasi aeg . </s> <s> Linna sisse sõites oleks ta nagu sisenenud perekonnaalbumisse kleebitud piltpostkaarti , millel must-valged kujud ja ümbrus retušeeritud värvipliiatsitega lõheroosaks ja roheliseks . </s> <s> Tallinna ja Pärnu vahel oli Andreas kiikunud oma elus lugematuid kordi . </s> <s> Saja kolmekümnest kilomeetrist , mis lahutas ühe Eesti-nimelise kääbusriigi loodetipus asuvat metropoli tema suviseks atribuudiks kujunenud edelabastionist , oli Andrease mälus juba igale kilomeetrile kinnistunud põõsas , maja või metsatukk . </s> <s> Tõenäoliselt , kui teda oleks pandud kinnisilmi sama teed jalgsi läbi käima , oleks ta Pärnusse jõudnud kas või käsikaudu . </s> </p>
<p> <s> Erandiks polnud seekordne naasminegi , mille ta nüüd , maikuu kolmandal laupäeval 1999 ette oli võtnud . </s> <s> Või ehk siiski ... </s> </p>
<p> <s> Talv oli olnud eriti painav . </s> <s> Lõpuks oli ta jõudnud otsusele , et kakskümmend neli aastat kestnud abielu pole enam võimalik päästa . </s> <s> Mitmel varasemal korral oli ta käega löönud , naise üleminekueast tingitud ruineerivad armukadedushood alla neelanud , oodanud , kuni rutiinne elurütm armistas lahvatanud raevu . </s> <s> Aga ta tundis üha rõhuvamat väsimust kohustuste ja ootuste ees , mis aastatega näisid hoopis kasvavat . </s> <s> Tal oli hirm selle ees , et abielust saab ühel hetkel õe-venna suhe , nagu ta oli märganud seda paljude vanapaaride juures , ja mis veel- </s> </p>
<p> <s> gi tähtsam , ta ei saanud leppida armastuse hajumisega harjumuseks . </s> <s> Et igal õhtul pärast tööd koju jõudes jagatakse töömuljeid , võetakse teetass , võileib ja paar küpsist ning naelutatakse end teleri ette kuni tukastuseni , et seejärel neelata unetablett ning vajuda vanunud ja võidunud kattega kägisevale magamisasemele . </s> <s> Andreas tunnistas endale , et tema abielu oli koopia õhtusest tele- või hommikusest raadioformaadist . </s> <s> Uudised vaheldumisi seebiooperlike stseenidega , mille krooniks vestlusetendused ja üle kesköö ulatuv päevafilm . </s> <s> Ja hommikul taas uudised , telefonivestlus raadiokuulajatega ( mis Andreasele ja ta naisele tähendas telefonikõnet tütrele – " noh , kuidas läheb , ole siis tubli ! " ) ning horoskoop . </s> <s> Ta pani enda juures tähele veel sedagi , et õhtuti norskava naise kõrval mõnd pornokanalit klõpsides tundis ta end erutuvat , kuid ei leidnud enam tahtmist ega ka julgust liibuda kunagi nii ihaldusväärsele kehale . </s> <s> Hommikuti kõrvetas teda tusameel oma saamatuse pärast . </s> <s> Peaks vähemalt kägiseva voodi välja vahetama . </s> <s> Mitte ainult sellepärast , et külje pööramine voodilaudade kriuksetes vastu kajas , vaid veel enam sellepärast , et kägisev voodi ennustas ka selles lebajate mahakantust . </s> <s> Või siis tulnuks osta uus kaheinimesetekk , sest juba aastaid olid Andreas ja ta naine maganud kumbki oma teki all . </s> <s> Otsekui kookonis . </s> <s> Kui ei jagata ihusooja , kui kunagi kokku saanud kehad vananevad kumbki omaette , eks ole nad siis juba enne hauas , kui neid sinna sängitatakse , mõtles Andreas mõrult . </s> </p>
<p> <s> Muidugi oli see pikale veninud keskea kriis . </s> <s> Klantsajakirjad kuulutasid üksteise võidu otsekui Jehoova tunnistajad , kuidas seda valutult ületada , kuidas muuta vastastikune frustratsioon uueks loominguliseks ärkamiseks . </s> <s> Aga Andreasele need hollywoodlikud jutud ei mõjunud . </s> <s> Oh jaa , ta oli küll näinud galapidudel ja teatris selliseid taasärganud , lasteaialastena teineteisel käest kinni hoidvaid paare : paksu meigi all naise kangestunud ihar naeratus , push-up-rinnahoidjaga võlvitud büst , mille avar dekoltee oli määratud paljastama rindadevahelist vagu ( kuhu vanasti torgati lõhnastatud taskurätt , joomase peaga aga lilli ja rahapabereid ) , aga see kuldketistatud kipras kunstpäevitusega rinnaesine muutis kogu pingutuse odavaks väljamüügiks ; ja naise kõrval mees – peaks ütlema hirnuvalt " m-i-e-h-e-s ! " – , kes keigarlikult endale kaela ümber naise kleidiga samavärvilise rätiku sidunud , ise pungil sikkuhkust viagra ja erotiseeriva želee imeteo üle – jah , temast möödudes meenutasid nad otsekui kaht lõhnaõli reklaamnukku – Opium ja Boss . </s> </p>
<p> <s> Andreas oli valinud teise tee . </s> <s> See oli üks neist kaua harjutatud viigimängudest , mida ta vaistlikult järgis . </s> <s> Ta oli endale öelnud , et ei saagi teisiti , sest selline käitumine on juba sisse kirjutatud tema nimesse – Wiik . </s> <s> Niisiis oli ta üürinud ühelt oma kunstnikust sõbralt möbleeritud ateljeepinna , võtnud kaasa hädatarvilikud raamatud , liisinud arvuti ja öelnud lahkudes naisele : </s> </p>
<p> <s> " Ma ei kao kuhugi , kuid luba mulle nüüd vähemalt mõnda aega üksindust . " </s> </p>
<p> <s> " Kuidas sa võid küll olla nii südametu ? " oli naine läbi hüsteerilise nutu küsinud . </s> <s> " Lähed oma litside juurde , jah ? </s> <s> Mina sulle enam ei kõlba , aga sa võiksid vähemalt meie tütrele mõelda ! " </s> </p>
<p> <s> See oli tuttav käik varasematest tülidest , mida Andreas ei võtnud enam südamesse . </s> <s> Tütar , kel oli juba oma elukaaslane , vajas neid vaid nime poolest . </s> <s> Vanavanemateks polnud nad aga veel saanud . </s> <s> Vastastikused kohustused piirdusid tähtpäevade meenutamisega ning nädalavahetuste tordisöömise ja kohvitamisega . </s> </p>
<p> <s> Andreas oli lahkumispäevaks valinud jüripäeva . </s> <s> Kunagi semiootikat õppinuna oli tal nõrkus sümbolite vastu . </s> <s> Jüripäev oli perevahetamise aeg , teatas rahvakalender . </s> <s> Viibinud kevad polnud jõudnud meelitada heinamaadel rohtu veel nii kõrgeks , et üleüldine karjalask võinuks triumfeerida õhtustes uudistesaadetes ja kelmilt kargavate vasikapiltidega järgmise päeva lehtede esikülgedel . </s> <s> Oli ta nüüd ise see vasikas , kes üsast ja laudast pääsenuna karjas ja maailmas kohta hakkas otsima ? </s> <s> Teadmata , et karjamaidki piiravad elektrikarjused ja et vasikapõlv lõpeb sügise või tapamajaga . </s> </p>
<p> <s> Andrease üüritud varjupaiga tänavaesine meenutas otsekui mõnd liivatormi mattunud Texase kõrbelinnakest ammunähtud vesternist : talvise libedustõrje puiste oli küll kuhjakesteks kogutud , aga loodeiilid ning möödakihutavad matšolikud maasturid tõstsid tolmupilved nii mõnegi madalama maja räästani . </s> <s> Kui ta seal nüüd üksi ateljeekorteri aknal seisis ja kolmteist korrust allpool kihavat sipelgapesa silmitses , tabas teda ühtäkki meeletu enesehaletsushoog . </s> <s> Ta otsustavus tuli ju pigem nõrkusest . </s> <s> Liig kinni oli ta olnud teistes . </s> <s> Kuidas nüüd selle üksindusega hakkama saada , mille ta sõltumatuse nimel oli valinud ? </s> <s> Ja kuidas nemad seal hakkama saavad ? </s> <s> " I did it my way , " kordas ta fraasi Paul Anka kirjutatud ja Frank Sinatra lauldud ühest kuulsaimast leviloost ning tundis klompi kurku tõusvat . </s> </p>
<p> <s> Andreas hingas sügavalt , tasakaal taastus . </s> <s> Mis tehtud , see tehtud . </s> <s> Nüüd tuleb vaadata , kuidas edasi minna . </s> <s> Õigupoolest , millega täita ees haigutav tühjus , et katkestust põhjendada . </s> <s> Sest mida muud kui põhjendusi ja seletusi otsitakse oma otsustustele ja valikutele . </s> <s> Ehkki hiljem selgub enamasti , et kõik oli vaid üksainus juhus . </s> <s> Andreas oli kunagi huvitunud kaoseteooriast , mitte niivõrd selle füüsikalisest kuivõrd metafüüsilisest tähendusest . </s> <s> Seda huvi oli ergutanud temas maailmakuulus kultuurisemiootik Juri Lotman , kelle loenguid ta Tartu ülikoolis oli 1970ndatel innukalt kuulanud . </s> <s> Hiljem oli ta Stalini repressioonide eest 1950ndate algul Leningradist Tartusse ümber asunud juudist professoriga lähemaltki lävinud . </s> <s> Andreasest sai Lotmani artiklite üks esimesi eestindajaid . </s> <s> Lotman , kes tõi käibele " semioosise " mõiste , otsis kogu oma elu kultuuri seaduspärasusi . </s> <s> Põhjuste-tagajärgedega polnud seal midagi peale hakata . </s> <s> Kõik sõltus tähenduste liikumisest , milles omakorda oli palju juhuslikku . </s> <s> Nii nagu keeles võib juhuslik rõhu muutus mõjutada sõna tähendust , see omakorda lauset ja lõpuks keelesüsteemi ennastki , nii võib esmalt tühisena näiv seik määrata mis tahes kultuuri saatuse . </s> <s> Jumala tahe on pinge tekitamine võimaliku ja tegeliku vahel , õpetas Lotman . </s> <s> Ja selles pingeväljas valitseb omakorda juhus . </s> <s> Lotman oli oma eluloojakul vaimustunud Ilya Prigogine'i iseorganiseeruva kaose teooriast . </s> <s> See vaimustus kandus üle Andreaselegi . </s> </p>
<p> <s> Prigogine'ist inspireerituna väitis Lotman , et ajalugu on pöördumatu . </s> <s> Sõna " pöördumatus " ise tekitas Andreases kõhedust . </s> <s> Sageli ei saanud ta und , sest öö tõusis tühjusehirmu , horror infiniti võrdkujuks . </s> <s> Ta tundis , kuidas kogu keha kattus külma higiga ja kõhuõõs tõmbus krampi . </s> <s> Mitte kunagi , mitte iialgi ei näe sa enam elu , ükskõik kui tühise või lummavana , ükskõik kui vaese või rikkana see sulle anti . </s> <s> Kui kord oled läinud , siis oled läinud pöördumatult . </s> <s> Lapsena oli ema teda lohutanud , et pärast surma süttib inimesest täht . </s> <s> Andreasele meeldis augusti või detsembri kirgastel hilisõhtutel – kummaline , kuidas just neil kuudel taevalaotus nii selgena avanes – jälgida tähetikandit . </s> <s> Ah need ongi siis kõik meie kadunud hinged . </s> <s> Ja ükskord on ka tema nende hulgas . </s> <s> Aga mis saab langevast tähest ? </s> <s> Kas see tähendab , et mõni hing naaseb tagasi maa peale ? </s> <s> Või ei vääri ta säramist pärast surmagi , et kellegi käsi kustutab ta otsekui küünla . </s> <s> Andreas mõistis , et see kõik oli vaid ilus muinasjutt . </s> <s> Ja emade kohus on rääkida oma lastele muinasjutte . </s> <s> Nemad ju kannavad elu edasi . </s> <s> Kui nad ütleksid lastele kohe tõde , siis nad võib-olla ei sünnitakski . </s> </p>
<p> <s> Jumal teab , miks see kõik nii on seatud . </s> <s> Andreast ei lohutanud mõte , et kui ta võtaks uskuda Jumalasse , siis ootaks teda taassünd . </s> <s> Ta ei olnud jumalavastane . </s> <s> Vastupidi , ta nägi Jumalas absoluutset Teist , kelle austamine oli eelduseks , et jõutakse selleni , mis on tõeliselt religiooni tuumaks – pühadusekogemuseni ja sellest sündiva tundlikkuseni . </s> <s> Aga inimesena , põrmlasena , lihtsurelikuna – kui õudselt see kõlab ! – tundis Andreas hingesugulust eksistentsialismi isade Kierkegaardi ja Nietzschega . </s> </p>
<p> <s> Kui 1970ndate algul puutus talle kätte Albert Camus' " Sisyphose müüt " , siis õppis ta selle essee peaaegu pähe . </s> <s> Kui ta eakaaslased lõbustasid end juturaamatutega , leidis Andreas end liigutatult Unamunot , Ortega y Gassetit ja Borgest lugemas . </s> <s> Mingi mõte võis ta viia katarsisesse , mida teised leidsid teatrietendusest või muusikast . </s> <s> Seepärast meeldis talle oma kirjutised rüütada hämaratesse metafooridesse või abstraktsetesse arutlustesse . </s> </p>
<p> <s> " Kuule , su tekst peidab mõtet nagu voorusevöö , millest läbipääsemiseks läheb vaja konserviavajat , " oli teda kunagi üks kolleeg töganud . </s> <s> Aga Andreas ei saanud sinna midagi parata . </s> <s> Mõistekesksus , logotsentrism oli tema kirg ja nõrkus . </s> <s> Võib-olla selsamal põhjusel nägi ta enda ja teiste elu pidevalt kõrvalt . </s> <s> Mõnikord küsis ta endalt ahastavalt , kas ta üldse elab . </s> <s> Või on see mälestus elust , mida ta elada oleks tahtnud ? </s> <s> Ja nüüd kõnnib ta mälestuste varemeil . </s> <s> Mida ta sealt otsib ? </s> </p>
<p> <s> Andreas oli Prigogine'ilt lugenud bifurkatsioonidest , kahenemistest , et dünaamilisse protsessi mingis punktis tekkiva või tekitatava näitaja muutmine mõjutab pöördumatult kogu protsessi . </s> <s> Ja et neid bifurkatsioone on nii kohalikke kui üleilmseid . </s> <s> Andrease jüripäev oli üks niisugune lokaalne kahenemine . </s> <s> Otsus lahku minna sisaldas pöördumatust isegi sel juhul , kui tal oleks olnud kavatsus ühel päeval kägisevasse voodisse oma naise kaissu tagasi minna . </s> <s> Miski pole enam endine , kui valik on tehtud . </s> <s> Aga pole võimalik öelda sedagi , kas pärast valikut jätkatud tee viib järgmise teeni või lõpeb kuristikus . </s> </p>
<p> <s> Läbi kolmekordsete pakettakende – üks neist lugematutest imedest , mida kapitalism pärast poolesajandilist äraolekut Eestisse oli toonud – ulatus tänavamelu Andreaseni vaid vaevukuuldava suminana . </s> <s> Miskipärast tõusis talle pähe võrdlus , et enamus inimestest tahaks lähenevat sajandi- ja aastatuhandevahetust tajuda samuti pakettakende tagusena . </s> <s> Et istud turvaliselt oma kambrikeses ja vaatad alla , kuidas autoderägastikus tormavad inimesed otsekui rändtirtsud ühest poest , ühest asutusest teise ja kuidas horisondiga ühtesulavas tänavalõpus vajub kogu mass üheks värelevaks tombuks , aga sinu jaoks on see vaid nagu Chaplini tummfilm , mille vaatamise kõrvale võiksid klimberdada klaverit või nautida CD-lt Beethovenit . </s> </p>
<p> <s> Andreas märkas , et kõik , mis tema ümber toimus , ei olnud enam lihtsalt uus fin de siécle . </s> <s> Mitte sajand ei olnud lõppemas , isegi mitte ajastu , see , mille Eric Hobsbawm oli ristinud " äärmuste ja katastroofide ajastuks " , kuna Esimene maailmasõda , mis seda alustas , olevat hukutanud 19. sajandi tsivilisatsiooni – ei , see oli hoopis midagi enamat . </s> <s> Aastatuhandevahetust oodati samasuguse eshatoloogilise ärevusega , nagu oletati seda oodanuvat need inimesed , kelle juhus oli määranud elama aastal 999. </s> <s> Oluline vahe oli aga selles , et kui nood ootasid igaüks omaette , hõimuti , sugukonniti , kuningriigiti , siis meedia-ajastu oli võimalikust apokalüpsisest teinud kollektiivse etenduse , milles ühtaegu oldi nii peategelased kui pealtvaatajad . </s> <s> Mitte kuhugi polnud enam põgeneda , kõikjal asusid kaamerad , reporterid , raadio- ja telesaatjad ning köökidesse , magamis- ja elutubadesse , klubidesse , kontoritesse , tänavanurkadele olid epideemiliselt valgunud teleekraanid . </s> <s> Esimest korda koges Andreas seda 1991. aastal Lahesõja päevil , mil katastroofiaimus sidus inimesi mitte nende valitsejate , ammugi mitte üksteisega , vaid CNN-i , BBC Worldi , Euronewsi või mõne teise ööpäevaringse uudistekanaliga . </s> <s> Inimene oli otsekui uimastuslöögi saanud tapaloom enne konveieri lõpumeetreid , kus ootas elektrišokk , kaelaarteri täpne läbistamine , eesliikujate verest täidetud renn , millest tõusev imalkleepjas aur segunes lihunike higi ja desinfekaatorite sidrunilõhnaga , kus ootasid ees nülgimisnoad ja kondisaed . </s> </p>
<p> <s> Nostradamuse üle peeti seminare , astroloogide arvetele laekusid rasvased rahanumbrid . </s> <s> Politoloogid , majandusanalüütikud , igat masti ideoloogid ja muidu jutlustajad ummistasid konverentsikutsetega lennujaamu . </s> <s> Kõik tegid kokkuvõtteid , otsekui nõuaks Jumal ise enne lõpparve esitamist bilanssi . </s> </p>
<p> <s> Andreastki oli haaranud see kummaline amokk . </s> <s> Ent samas ta teadis – ikka Prigogine'it uskudes – , et tegelikud kahenemised ja valikud olid juba enne juhtunud , neid aastatuhande vahetus oma tinglikkuse ja retoorilisusega kuidagi mõjutada ei saanud . </s> <s> Hiinas lendu tõusnud liblikas tõstis tormi Vaiksel ookeanil . </s> <s> Võib-olla oli selle amoki esimene vaatus juba ette mängitud 17. sajandil , Kolmekümneaastases sõjas , mida mõned ajaloolased on pidanud uusaja sõdade sissejuhatuseks ning millest järele jäänud Euroopa kaart meenutas Herbert Wellsile " hullumeelset lapitekki " . </s> <s> Andreaseni jõudis see apokalüpsis tol ajal elanud nimekaimu Andreas Gryphiuse luule kaudu , ühe aleksandriinis kirjutatud oodidest – oli see nüüd tõesti ood maailma lõpule ? – oli ta pähe õppinud : </s> </p>
<p> <s> Was frag' ich nach der Welt ? </s> <s> Sie wird in Flammen stehen . </s> </p>
<p> <s> Was acht' ich reiche Pracht ? </s> <s> Der Tod reißt alles hin . </s> </p>
<p> <s> Was hilft die Wissenschaft der mehr denn falsche Dunst ? </s> </p>
<p> <s> Der Liebe Zauberwerk ist tolle Phantasie ; </s> </p>
<p> <s> Die Wollust ist fürwahr nichts als ein schneller Traum ; </s> </p>
<p> <s> Die Schönheit ist wie Schnee , dies Leben ist der Tod . </s> </p>
<p> <s> Tõepoolest , mis mõtet on elul maailmas , mida ootab ees leekiv hukk , maailmas , kus surm viib endaga kogu hiilguse , kus teadmist varjutab tõelisuse tolm , kus armastus ja kirg on vaid kiirelt lahtuv ulm ja ilu sulab kui kevadine lumi ... ? </s> </p>
<p> <s> Andreas lukustas oma paopaiga ukse ja seadis sammud toimetuse poole . </s> </p>
<p> <s> " Uudisleht " , mille arvamustoimetuses ta veerukirjutajana töötas , oli Eesti mõjukamaid ajalehti . </s> <s> Aga nagu kogu 1990ndate aastate meediat , nii täitsid ajakirjanikena " Uudislehtegi " noored , enamasti vallalised mehed ja naised . </s> <s> Nad sobisid hästi ajastu mentaliteediga , mis tähendas ennekõike julgust , edu , raha , hiilgust , mängu . </s> <s> Elu oli neile veel seiklus . </s> <s> Nad talusid hästi stressi , olid uudishimulikud ja võitlusvalmid . </s> <s> Nad valdasid pimesi arvutit , olid valmis marssima ühesuguse ülbusega parteikontoritesse ja avaliku elu tegelaste magamistubadesse . </s> <s> Nad tundsid , et nende määrata on oleviku pale , kaotajad ja võitjad , presidendid ja ministrid – kogu selle karusselli pöörlemiskiirus ja karussellil istujate rivi , mis oli nende mänguväljaks . </s> <s> Andreas oli oma viiekümne kolme eluaastaga toimetuse vanim kaastööline . </s> <s> Ta oli suitsunurgast mööda minnes kuulnud , kuidas teda tagaselja dinosauruseks kutsuti , ehkki näo ees pöördus mõnigi noor kolleeg kõne alustuseks tema poole : " Professorihärra ! " </s> <s> Ega see pöördumine olnudki nii väga lipitsev , sest kõiki astmeid läbinud ajakirjanikutöö kõrval oli Andreas akadeemilistki karjääri teinud . </s> <s> Ülikoolis õpetas ta meedia sisuanalüüsi ja ajakirjanduslike tekstide tehnoloogiat . </s> <s> Mõnikord vaevas teda isegi süüme : tegelikkuse ausa peegeldamise asemel oli ta õpetamas hoopis kõikvõimalikke võtteid , kuidas lugeja tähelepanu loetavale tõmmata , milline peab olema uudisloo juhtlõik , missugused sõnad peavad valitsema pealkirjas – mida dramaatilisemad , seda parem ! – , mida teha selleks , et konkurendid sind tsiteeriksid , kuidas mõjutada lugeja hoiakuid , nii et too ise sellest arugi ei saa . </s> <s> Mida rohkem Andreas teadis ajakirjanduse tehnoloogiast , uudiste tootmise vägagi küünilisest masinavärgist , mida rohkem ta nägi läbi , kuidas tehakse elust näivus ja kuidas inimesed aheldatakse selle näivuse külge – " kui sind pole meedias , siis sind pole olemas " – , seda tülgastavamaks kõik talle muutus . </s> <s> Ta ei käinud juba ammu toimetuse hommikustel ega ka päevakoosolekutel , kus esimest viiulit mängis loomulikult uudistetoimetuse juhataja . </s> </p>
<p> <s> " Jumala abiga on täna meil jälle neli laipa , ühe vihje ministri kõrvalehüppest realiseerime , õnneks on parteid karvupidi kokku läinud – nii et lehe saab täis küll , tuleks kusagilt veel üks sõjakene , siis võiks päikest võtma minna , " oli tavaline päeva sissejuhatus . </s> <s> Uudistetoimetuse juhataja oligi otsekui rebasejahi peakorraldaja , reporterid aga tema hurdad , keda ta lõhna peale saaki püüdma käsutas . </s> <s> Andreas oli oma loengutes nimetanud seda sotsiaalseks pornograafiaks . </s> <s> Ta pidi olema tunnistajaks , kuidas meedia lugejahuvi loosungite varjus rabeles omanikutulude kasvatamise nimel . </s> <s> Andreasele endale oli ta õpetaja Juhan Peegel rääkinud hoopis teistsugusest ajakirjandusest , inim- ja perelähedasest , lugejast lugupidavast , ühiskonda ühendavast meediast . </s> <s> See tundus nüüd nagu paradiisijutlus . </s> <s> Ja ega sellest ei tohtinudki enam valjult rääkida , sest nendesamade noorte tehtud seesama ajakirjandus oli oma otsuse langetanud : aastal 1940 maailmakaardilt Nõukogude Liitu kadunud Eestist ei olnud sajandi lõpul ennast taas iseseisva riigina leidnud Eestisse midagi üle kanda . </s> <s> Kõik , mis siis juhtus , jättis endast järele üksnes mürgiaurud , millest lahtisaamiseks oli vaja kogu ühiskonda põhjalikult tuulutada . </s> </p>
<p> <s> Tegelikult ei tekitanudki selle kogemine Andreases erilist kibestumist . </s> <s> Elu näitelavale astudes püüab iga põlvkond kehtestada oma mängureeglid ja elab alguses rohkem tulevikule . </s> <s> Selleks et iseseisvuda , tuleb jätta oma ema ja isa ja hoida naise või mehe poole , teadis Andreas juba piiblist . </s> <s> Nii unustatakse algul ka minevik , selleks et seda vajaduse korral ümber luua . </s> <s> Kui ta midagi siiski lootis ja selle nimel ka veerulugusid kirjutas , siis seda , et tunnistataks igaühe õigust kohale päikese all . </s> </p>
<p> <s> Andreas püüdis näha ja otsis kõikjalt viigivõimalusi . </s> <s> Kui inimelu ise on juba kompromiss – sest samavõrd hästi , nagu sa elad , võiksid olla ka surnud – , siis peaks see viigiseis laienema kõigele , mis teeb elust inimliku elu . </s> <s> Loodus ise nähtavasti viiki ei tunnista , evolutsioon ei ole kooskõla . </s> <s> Kuid kas inimene pole siis evolutsiooni kroon , kes selle viigi võiks kehtestada ? </s> <s> Vastasel korral määraks ta ju end välja surema . </s> <s> Inimese jumalikkus võikski seisneda selles , et valvata tasakaalu järele . </s> <s> Jumal tuli ju inimese ellu , et korda luua . </s> <s> Olla käskija ning järelvaataja . </s> <s> Sa ei tohiks teha teisele midagi niisugust , mida sa ei taha , et sinuga tehtaks . </s> <s> Mõnikord adus Andreas selles küll paradoksi , sest kust võis ta teada , kas see , mida ta teeb , riivaks kedagi või mitte . </s> <s> Alati saab keegi kusagil haiget . </s> <s> Õiglusega on nagu unistusega – püüad seda teostada , kuid pillad selle otsekui kristallvaasi . </s> <s> Järele jäävad vaid vikerkaarevärvi sätendavad killud . </s> </p>
<p> <s> Elu reeglid ja Jumala reeglid ei käi kokku . </s> <s> Kes järgib Jumalat , sellele valmistab elu tasakaalutus ja ülekohus üksnes piina . </s> <s> Andreasele polnud see antinoomia võõras . </s> <s> Ta mäletas , kuidas ta esimest korda Hamleti kuulsat monoloogi – mida ta hiljem oma loengutes eksistentsialismi esimeseks manifestiks nimetas – luges : olemise dilemma avanes talle kõige toimunuga leppimises või vastuhakus . </s> <s> Leppimine – see on unustamine , otsekui istuksid paadis tinajal Acheronil ja sõuaksid udupiimas , vahet tegemata siin- ja sealpoolsel . </s> <s> Vastuhakk see-eest on , nagu elaksid peegli ees : mingil hetkel tajud kõige mõttetust , iseendagi mõttetust , aga selline teadvusele tulek , ehmatav oma välkselguses , sunnib tegema valikuid , kehtestama ja järgima oma tõdesid – sinust saab mässav inimene . </s> </p>
<p> <s> Andreas ei suutnud endas selgust saada , kas lahtirabelemine senisest elust oli tema mässu algus . </s> <s> Ta oli küll unistanud olla kunagi samasugune väikekodanluse rutiinist väljamurdja ja oma vaistu järgiv geenius nagu Somerset Maugham'i " Kuus ja kuuepennises " Strikland-Gauguin , kuid tal ei jätkunud julgust oma valikus lõpuni minna . </s> <s> Nõnda ta siis kannataski , lohutades end metafüüsilise mässuga . </s> <s> Või kuidas see Camus'l nüüd oligi : Vibu paindub , puu kaebleb . </s> <s> Katkemiseni pingul ammukaarest sööstub taeva poole sirge nool , paindumatu ja vaba . </s> </p>
<p> <s> Andreas võis ajakirjanikuna lubada endale eriseisundit , sest talle ea poolest pojaks sobiv " Uudislehe " peatoimetaja oli ka ise akadeemilise taustaga , õppides doktorantuuris ajalugu . </s> <s> Ta oli avala hingega maapoiss , kes polnud võimumängudes veel panetunud . </s> <s> Kui peatoimetaja esmaspäeva hommikul Lõuna-Eestist oma töökohta Tallinna tuli ja kõvahäälselt otsekui pataljoni ülevaatusel toimetust tervitas , siis jagas ta kõigile oma vanemate aiast korjatud õunu . </s> <s> Andreasesse suhtus ta kui oma salanõunikku , selle põlvkonna esindajasse , kelle elukogemusega pole ehk uues Eestis küll midagi peale hakata , kuid kes ühele osale " Uudislehe " lugejaskonnast on omainimene . </s> </p>
<p> <s> " Sulle helistati Pärnust , " hõikas peatoimetaja , kui Andreas oli oma arvutilaua taha istunud . </s> <s> Peatoimetaja hääl tuli saali teisest otsast . </s> <s> Ameerikast laenatud avatud ruumi põhimõttel toimetus olid otsekui hobusekoppel , kus ainsaks privaatsuse võimaluseks on su isiklik mailbox . </s> <s> Ajakirjanike töökohti ja toimetusi liigendasid vaid arvutilauad ja neid ääristavad madalad barjäärid . </s> </p>
<p> <s> " Siin on number . </s> <s> Üks meeshääl oli . </s> <s> Palus tagasi helistada , ütles , et on kiire , " jätkas peatoimetaja Andrease laua juurde jõudes . </s> <s> " Kui kuuled lehe jaoks midagi põnevat , astu minu poolt läbi . " </s> </p>
<p> <s> Andreasele oli telefoninumber võõras . </s> <s> Nõnda ta ütleski vastuseks " halloole " : </s> </p>
<p> <s> " Andreas Wiik " Uudislehest " , te palusite ... " </s> </p>
<p> <s> " Andreas , kurat ! </s> <s> Kafka siin , ei mäleta või ? " lõikas pisut eksalteeritud , aga tõepoolest tuttav hääl Andrease vastusesse . </s> </p>
<p> <s> " Viktor , tere ! </s> <s> Mida , pagana pihta , sa nüüd ... mis on juhtunud ... kust sa tead , et ma siin nüüd töötan , " püüdis Andreas oma imestust peita . </s> </p>
<p> <s> " Kuule , eks ma ikka lehte veel loen ja kes sind siis ei tunne , " pareeriti teispool traati , " aga see , et sa mind Viktorina kõnetad , no see tähendab , et oled unustanud vana koolivenna . " </s> </p>
<p> <s> Ei olnud Andreas unustanud Viktor Kovkinit , keda ta kaaslased , Andreas teiste hulgas , Kafkaks kutsusid . </s> <s> Muidugi ei teadnud nad kõik need lapsepõlveaastad , et üks lihtlabane hüüdnimi kuulub hoopis 20. sajandi kirjandusgeeniusele , kes oli elanud ja surnud mitukümmend aastat varem . </s> <s> Andreas oli Kafka " Protsessi " lugenud alles 1968. aastal , kui ema oli talle selle eestikeelse tõlke postipakiga sõjaväkke saatnud . </s> <s> Nii " Protsess " kui ka hoopis hiljem loetud Kafka " Loss " aitasid Andreasel mõista mitte ainult totalitaarse režiimi , kuhu ta saatuse tahtel oli sündinud ja poole ka oma elust elanud , absurdsust , vaid süsteemist olenemata iga " väikese inimese " hirme ja ahistusi , lõputut üksildust ja olemise süüd . </s> <s> Ja ta ei võinudki teada , kui täpselt Viktori hüüdnimi kandja olemusega klappis . </s> </p>
<p> <s> Viktori juudi päritolus polnud vähimatki kahtlust . </s> <s> Ta põsesarnadest lõuaotsani kitsenev nägu , pikk etteulatuv nina ja laukapruunid läbitungivad silmad paksude kaarjate kulmude all , tahtejõuline selgelt vormitud suujoon , laupa harilikust madalamale suruv must tihe juuksevõlv – millest , arvestades juutide varast hallinemist , võis olla järele jäänud hõbemust – ja nahkhiirelikud lehvikkõrvad ütelnuks silmitsejale , et Viktor ongi pildilt maha astunud Kafka . </s> <s> See vähene , mis Viktori eelloost teada oli , seostus samuti kummalisel kombel ta hüüdnime algupärandiga . </s> <s> Viktorgi oli sündinud Prahas , üks aasta pärast Praha ülestõusu ja Nõukogude vägede sissemarssi vene ohvitseri ja imekombel genotsiidist pääsenud juuditari pojana . </s> <s> Ta ema suri sõjast ja jälitamisest kurnatuna õige pea pärast Viktori sündi . </s> <s> Ta isa olevat sattunud 1949. aastal süüdistatuna spionaažis Gulagi , kus ta ka mõrvati . </s> <s> Viktor oli siis juba jäetud ühe Ukraina lastekoloonia väikelaste osakonda , kust ta osakonna likvideerimisel toodi üle Pärnu lastekodusse . </s> <s> Ta olevat jõudnud sinna tuberkuloosieelses seisundis . </s> <s> " Nõrgad kopsud , " oli rutiinne diagnoos , mis arstlikel läbivaatustel Viktorile pandi . </s> <s> See ei takistanud teda hiljem ometi saamast kirglikuks suitsetajaks . </s> <s> " Olen kahvanägu küll , aga seestpoolt kõvasti pargitud , " meenus Andreasele Viktori üks hooplemisi . </s> <s> Tõenäoliselt ta kahvatu jume ja kaaslaste soov nimelühendiga rõhutada sõpruskondlikku ühtekuuluvust andsidki kokku " Kafka " . </s> </p>
<p> <s> Aga oli veel üks seik , mis oli Andreast pannud Viktorit Kafkaga võrdlema . </s> <s> Viktori pealispindne uljus ja vitaalsus ei suutnud ometi varjata ta sisemust uuristavat hirmu . </s> <s> Võib-olla oli see sama hirm , mida tunneb taskurätikusse köhinud tuberkuloosihaige valgelt siidilt punaseid jälgi leides . </s> <s> Ikka ja jälle oli Viktor enda kohta kuulutanud : " Minu olemasolu tunnistab vaid saatekiri . </s> <s> Ma ei saa ju öelda , kas ma üldse olen see , kes olen . " </s> <s> Miskipärast meenutas see Andreasele tõelise Kafka viimset armumist Milena Jesenskįsse , läbi armastuse surmahirmule meeleheitlikku lohutuse otsingut . </s> <s> Oli ju Milenagi Kafkaga tutvudes vaistlikult tundnud , et Kafka ei ole siit ilmast ja et tal ei ole ka kaua jäänud elada . </s> <s> " Ma tundsin ta hirmu enne , kui tundsin teda ennast , " oli Milena kirjutanud hiljem Kafka sõbrale ja pärandi hoidjale Max Brodile . </s> </p>
<p> <s> Andreaselgi oli tunne , et Viktor on pigem mälestus ühest teisest elust , mis püüab juuri ajada talle juhusega määratud pinnases , haarata otsekui maja seina äärde istutatud elulõngaväät kinni igast konarusest , orvast , eendist , selleks et avada end valgusele . </s> </p>
<p> <s> Nüüd ei olnud Andreas juba aastaid Viktorit kohanud , aga see ei tähendanud , et ta oleks Viktori oma elust välja lülitanud . </s> <s> Lapsepõlvekaaslased jäävad kogu eluks üksteisele nagu ühe pere liikmeteks . </s> <s> Nad ei pruugi suhelda iga päev . </s> <s> Aga kui nad kokku saavad , siis on kõik loomulik , nagu polekski lahutavat aega ja ruumi . </s> <s> Lapsepõlv on süvahoovus , mis seob erinevad mered nähtamatult üheks . </s> </p>
<p> <s> Küllap mõistis seda ka Viktor , kui ta pärast hetkelist pausi jätkas telefonis juba hoopis teisel lainel : </s> </p>
<p> <s> " Tegelikult peaksid sa Pärnusse sõitma ! " </s> </p>
<p> <s> " Eks ma suvel tule . </s> <s> Surnuaiapühaks vaja hauad korrastada . </s> <s> Siis saan ka puhkust . </s> <s> On sul mõni idee ? " </s> </p>
<p> <s> " Ideede jaoks olen ise juba haud , " aasis Viktor vastu , hääles seesama tuttav ebakindlust varjav sarkasm . </s> <s> " Suvel võib olla juba hilja . " </s> </p>
<p> <s> " Mis siis lahti , ega Pärnu ju kuhugi kao ... " </s> </p>
<p> <s> " Võib-olla kaobki , lastekoduga on igatahes lõpp , " pahvatas Viktor nüüd välja helistamise tegeliku põhjuse . </s> </p>
<p> <s> " Kuidas – lõpp ? </s> <s> Kas lastekodu on siis kinni pandud ? " püüdis Andreas uurida , tundes ise küll samas , kuidas temalgi adrenaliin tasapisi verre imbub . </s> </p>
<p> <s> " Minu jaoks on see kinnipanek . </s> <s> Linn müüs maja kõige naha ja karvadega mingile investeerimisfirmale , kes ehitab selle ümber korterhotelliks , tead , niisuguseks , kus rantjeed ringi hakkavad roomama . </s> <s> Lapsed on juba kokku korjatud ja Niidu metsa kahte ühiselamukarpi üle viidud . </s> <s> Ma olen neid kunagi mingist Moskva tüüpprojektide kataloogist kopeerinud : hõredad plokktahukad , keskel koridorid nagu vangimajas , jookse või kuutkümmend meetrit . </s> <s> Ah , maja pole muidugi süüdi , et lapsed sinna viidi . </s> <s> Ma olen neile rääkinud , et võtku Rääma mõis ümber ehitada , seal on ruumi küll , kahe-kolmekümne milliga teeks sada imet . </s> <s> Kõrval , mõisa aias on ju eelfungi üks pärle – Rääma kool . </s> <s> Selle jõle juurdeehitus tuleks küll lammutada . </s> <s> Kui fantaasiat oleks , saaks otse koolist ehitada galerii lastekodusse , soklikorruselt oleks see täiesti mõeldav , kujuta ette , et park tuleb sulle otse tuppa , liugakendega annaks asja ära seada ... </s> <s> Ma rääkisin neile kõike seda , aga nemad vastu : " Läheb liiga kalliks , riik ei tule taha ... " </s> <s> Ja nii nad tapsidki meie Ferdinandi ... " ragistas Viktor otsekui kuulipildujast . </s> </p>
<p> <s> Andrease kujutlusvõime ei jõudnud sellega kaasa joosta ega saanudki , sest telefoni teises otsas oli õppinud arhitekt . </s> <s> Seda oli Andreas küll kuulnud , et pärast aastaid kestnud linna planeerimis- ja arhitektuuriosakonnas töötamist oli Viktor üle läinud ühte erabüroosse . </s> <s> Kui Andreas 1995. aastal keskkooli lõpetamise kolmekümnenda aastapäeva puhul korraldatud kokkutulekul Viktorit kohtas , kurtis too , et peab endal hinge sees hoidma lolliks läinud uusrikastele maitsetute villade vorpimise ja veneaegsete tootmishoonete kaubamajadeks või ladudeks ümberprojekteerimisega . </s> </p>
<p> <s> " Kuuled mind ikka ... ? " küsis Viktor pärast hingetõmmet . </s> </p>
<p> <s> " Kuulen , kuulen , " vastas Andreas ja hetke järele mõelnud , jätkas , " ma räägin peatoimetajaga . </s> <s> Kas mingi peatamisvõimalus on , et volikogu pöörab otsuse tagasi või midagi niisugust ? " </s> </p>
<p> <s> " Vaevalt , " kostis Viktor murtud häälega , " aga vähemalt kella külge võiksite panna . " </s> </p>
<p> <s> " Olgu , kohtume siis Pärnus , " nõustus Andreas ja tundis isegi kergendust motiivi tekkimisest võtta aeg maha ja vahetada mõneks ajaks ruumi . </s> </p>
<p> <s> " Sellest saab kohtumine Elbel , " vastas Viktor . </s> </p>
<p> <s> Andreast viis see vihje ühele vanale , Teist maailmasõda käsitleva filmile segadusse . </s> <s> Oli see lihtsalt sõnakõlks või pidas Viktor silmas , et nüüd on neist saanud liitlased , kes viivad sõja võiduka lõpuni ? </s> <s> Või mõtles ta sellega aegu , kus tema ja Andreas nagu kõik teisedki Rääma-poisid , jätkasid juba vaata et Vene-Jaapani sõja ajast pärit kommet talviti Pärnu jõe jääl linnapoistega kaikalahinguid pidada ? </s> <s> Ta ei saanud seda üle küsida , sest telefonist kostis kõne lõppu märkiv katkendlik tuututus . </s> </p>
<p> <s> Peatoimetajal polnud Andrease Pärnu-sõidu vastu midagi . </s> <s> " Kirjutad Rääma lastekodust sarja lugusid , kommentaare võime ju kokku leppida meili teelgi , " oli ta Andreast julgustanud . </s> <s> " Uudislehel " oli Pärnus liigsete hotellikulude vältimiseks oma ametikorter , mille peatoimetaja oli valmis andma Andreasele kasutada . </s> <s> " Ja ära unusta vahepeal aega maha võtmast , " oli boss talle hüvastijätuks kätt surudes öelnud . </s> </p>
<p> <s> Nüüd oledki teel kodulinna , Eesti pehmesse kurgualusesse . </s> <s> Tõesti , kaardilt vaadates paistab Eesti lääneosa otsekui küüliku laup , mis Tõstamaa ja Kihlepa kohal kaardub järsult loomakese värelevaks ninaks , et seejärel taanduda kurguks , kuhu suubub Eesti teine – või hoopis esimene ! – Emajõgi , Embecke , mis küll hiljem oma Perona-nimelise lisajõe nime üle võtab ja sealt 1154. aastal Bernu nime all tõenäoliselt sadamana al-Idrisi kaardile jäädvustub . </s> <s> 58 kraadi 23 minutit ja 12 sekundit põhjalaiust ning Greenwichist loetuna 24 kraadi 29 minutit ja 46 sekundit idapikkust – see on sinu igaviku jälg , mille kohta võid öelda , et see oli antud enne sinu sündi ja jääb kõige lõpuni ka pärast sind . </s> <s> See on sinu sünni- ja surmatunnistus . </s> <s> Aga niisamuti on see ka sinu usutunnistus , sest usk peab kuhugi kinnituma . </s> <s> Selle kiriku , mille sa enda jaoks ehitad usu kinnituseks , oma hetkelise siinviibimise pühakojaks , selle alusmüür algab kodust . </s> <s> Kodu , olgu see kas või ase telgi all , on ju seesama mis emakoda , mille olemasolu avastad alles sealt väljunult . </s> <s> Elu on sind ümbritseva kodustamine , igavene taastulek koju , mis pole jällegi midagi muud kui emakoja , ema rüpe igatsus . </s> <s> Selles igatsuses kohtuvadki sünd ja surm . </s> <s> Sest lahkumine tähendab ühtlasi jõudmist algolekusse , mis on olematus . </s> <s> Surm on kirjutatud meisse juba enne sündi . </s> <s> Emaüsk teeb selle korraks vaid nähtavaks . </s> <s> Vulva on vulkaan ja mehe-naise teineteisesse sisenemise-vastuvõtmise kires ilmneb nii tung ületada surmahirm kui ka ulatuda sealpoolsusse . </s> <s> Eros kui kõige algus on ühtlasi sinu Ultima Thule . </s> <s> Väsimata imetlemast elu nimel kärestikest üles murdvaid lõhesid , tuhandete kilomeetrite tagant pesale naasvaid kurgi , oled ikka ja jälle mõelnud , et kinnihoidmises sünnikohast kui kõike elusat ühendavast alusest on ühtlasi peidus inimliku suuruse allikas . </s> <s> Tõelised kangelased on need , kes jäävad . </s> <s> Äraaetud , küüditatud , põgenikud on ühtlasi alandatud . </s> <s> Nad on ilma jäetud või ise end ilma jätnud inimolemise suurusest . </s> <s> Nende koduotsingud on ühtlasi võitlus endas inimsuse säilitamise või taastamise pärast . </s> <s> Ahasveerusestki tead , et kodutus , igavene teele määratus on karistuste karistus . </s> </p>
<p> <s> Sinu Pärnu , see olemise nullpunkt , algab tegelikult juba Tallinna poolt tulles pisut pärast Aret , siis , kui maanteelint kurvib kergelt paremale ja Kilksamaa raba taustalt sirutub taeva poole Pärnu Eiffel – telemast . </s> <s> Üheksa tuhat aastat tagasi võis seal randuda meri , mis taandudes jättis järele sood ja järvesilmad . </s> <s> Sinna , igaveses hämaruses laiuvate laante ja laugastest läbitikitud hiiglasuurte rabakäsnade vahel lookleva jõe äärde panid esimesed pärnakad püsti oma kojad ja süütasid lõkked . </s> <s> Nende luud on igiammu merre uhutud . </s> <s> Nende mälestus ja sõnum ehk koosvõetuna memorandum püsib luust ahingus ja kivikirves . </s> <s> Inimese jälg ei ole tema ise , vaid see , mis kõneleb temast kui inimesest . </s> </p>
<p> <s> Varakevadine ärkav loodus , mida maantee pooleks lõikab , on oma keha ahvatlusi avastav süütu neidis , Zeusi kullavihmana ilmumist aimav Danae Rembrandti maalilt , peatsest viljastumisekstaasist õhetavad palged , sügavust rõhutavalt varjutatud häbemekolmnurk , kutsuvalt üles tõstetud käsi – kõike katmas pronksisest kuldpruunini leviv valgus . </s> <s> Oled mõelnud , et Eesti põhivärvgi on kümnete varjunditega pruun , nagu nüüd , lume alt paljastuv hallruskjas kesa või kohe-kohe tibudeks avanevad punakaspruunid pajupõõsad või hiirekõrvu ootavad tuhmpronksised kasevõrad tõmmurohelise kuuseseina taustal . </s> <s> Aga veel külluslikum pruun pillerkaar jõuab kätte sügisel , mil see vallandub küpsete rukkiväljade voogamise ja langevate lehtede vasevalus ning hääbub novembrilobjaka mustjashallis kõdus . </s> <s> Siis saabub valge vaikus , kuni taas liigahtab märtsipäikeses maa ja avab oma pruuni südame uuele tärkamisele . </s> </p>
<p> <s> Pärnusse jõudes pöörad sa vaistlikult vasakule , sest sinu Pärnu algab Räämalt , mis veel 1920. aastate alguseni on Pärnu eeslinnana omaette vald . </s> <s> Rohu tänav viib sind Rääma südamesse , Rohu ja Raba tänava ristmikule , kus sinu lapsepõlves seisavad kitsarööpmelise raudtee kõrval kõrged turbaaunad , mille harja vallutamine on sinu esimene mäkketõus ja karjäär . </s> <s> Raudtee üks ots ulatub Lavassaare turbaväljadeni , teine lõpeb siinsamas paarsada meetrit jõe poole , Raba , Ilvese ja Allika tänava kvartalis , Rääma oja ning Pärnu jõe vahele jääva linavabriku katlamaja väravas . </s> <s> Su mällu on sööbinud su esimene koerustükk . </s> <s> Koos teiste poistega lükkad sa aunade vahel seisvad äsja turbapätsidest tühjendatud vagunid vabriku poole veerema . </s> <s> Seda nähes kihutab su onu , kes aastaid hiljem lämbub kodukaevu süvendamisel soogaasi , jalgrattal esimese vaguniga kohakuti , hüppab sellele ette ning samm-sammult taganedes – nägu pingutusest ja hirmust moondunud – pidurdab vagunite hoo mõni meeter vabriku väravast . </s> <s> Sa mäletad seda pilti ja tunned siiamaani süüd : me paneme oma elu ohtu , koguni hukkume enamasti teiste rumalusi või mõtlematusi parandades . </s> <s> Igas teos peitub süü võimalus ja risk – seda õpetab sulle juba lapsepõlv . </s> </p>
<p> <s> Muidugi võid sa Räämale pöörata Tallinna poolt tulles ka juba Lille tänavalt , mis oli sinu universumi piir . </s> <s> Sellest põhja poole jäid karjamaad , viki- ja kartulipõllud – su käed oleksid nagu praegugi veel täis väikesi hernekaunu , mille söömine leevendas pisutki suhkrupuudusest tekkinud janu magusa järele , ja sa mäletad end ka kõrgeks küntud kartulivagude vahel lopsakate pealsete alla peitumas , kui sind mõni võistlev poistekamp taga ajas . </s> </p>
<p> <s> Aga nii või teisiti oled ühel hetkel mõisa südames ja koolimaja ning lastekodu ümbritsevas männikus – räämakate Central Parkis , mida ühelt poolt raamivad hõbe- ja leinapajude ning toomingate varjus lookleva ojaga rööbiti kulgev lastekodu aed , teiselt poolt aga jõe paremkallast palistav Tööstuse tänav . </s> <s> Sealt läheb läbi paljude räämakate tee jõe kaldal olevasse paadisadamasse , kust popsuv kakuamipaat viib rahva turule või polikliinikusse , ja sealt joostakse südasuve raugetel õhtutel alla ujumiskohta jahutama päevakuumast läbihigistatud keha . </s> <s> Seal peetakse piknikke , sõidetakse jalgratastega ja suudeldakse männitüvede najal , kui jõesuudmesse loojub päike . </s> </p>
<p> <s> Ja kui sa Rääma südamest kiviviske kaugusel olevale Kirsi ja Ilvese tänava nurgale jäävale platsikesele jõuad , kus tuule suunda mõõdab pesunööril lehviv voodipesu , kohta , kus oli kunagi sinu aiaäärne tänavas – puust kahekorruseline roheliseks võõbatud maja , mille ülemise korruse ühes toas ja margariinis praetud kartulite , viljakohvi , pesuseebi , koduõlle järele alatasa lõhnavas ühisköögis sa oma maailma hakkad avastama , maja , mis ammu tuhaks põlenud ja mille vundamendikividki mätaste alla vajunud koos hoovi , selle ühes nurgas puust rakistega kaevu ja teises otsas haisva kuivkäimlaga ning hoovis oma lakkamatult puhkevate või kustuvate komöödiate ja draamadega – , siis märkad pöördumatust kogu selle ängistavuses . </s> </p>
<p> <s> Mitte iialgi , mitte kunagi enam ... aga ometi . </s> </p>
<p> <s> Oli sajandi viimase aasta maikuu kolmas laupäev , kui Andreas Pärnu jõudis . </s> <s> Äkki Saharast Eestini läbi murdnud soojalaine , needsamad boorad ja sirokod , Veneetsias üleujutust põhjustanud ja Apenniine liivatolmuga katnud tuulte kauge tervitus valas õitega üle kogu siinse looduse . </s> <s> Toomingate valge vaht , sirelite kuninglik lilla , nurmenukkude rohe-kollane , kannikeste violett , kastaniküünalde elevandiluu , vahtrate sinep – kõik sulas üheks metsikult pulseerivaks , värelevaks vikerkaarevärviliseks taustaks , boreaalseks selvaks , mis otsekui öökuninganna avaneb ülevoolavas ihas vaid mõneks hetkeks . </s> </p>
<p> <s> Jõudes sillale , kust avanes imeilus ja vabastav vaade korraga linnasüdamele , päikeses sillerdavale jõesuudmele ja seljataha jäävale Räämale , tundis Andreas ometi meeletut ängi . </s> <s> Ta oleks nagu sisenenud ühe draama lõppvaatusesse , millele vastu sai minna üksnes joobnult . </s> <s> Kui ta pööras oma auto mereäärsele tänavale , kus asus toimetuse ametikorter , kihutas temast mööda hõbedane allalastud katusega kabriolettmersu , vahakollastel nahkistmetel kaks huilgavat-kiljuvat noort , poiss ja tüdruk . </s> </p>
<p> <s> " E-e-st ära , papi ! " hõikas lehvivate hennaruskete juustega , Versace päikeseprillide taha varjuva nümfi moonpunane suu . </s> <s> Avatud tuuleklaasi tagant kandus Andrease sõõrmetesse pahvak uimastavat muskust . </s> </p></div2><div2 type="alaosa"><head> 2 </head>
<p> <s> VIKTORIL OLI KAKS ISIKUTUNNISTUST , üks – koltunud , murdekohast rebenenud Ukraina Vinnitsa , praeguse Vinnõtsja , väikelastekodu saatekiri , millel lilla tindiga tema sünniaeg ja koht , 16. august 1946 Praha , ja teine – ümberlõigatud peenis . </s> <s> " See käib iga paberi ette , kõva sõna , " tavatses ta aasida , millele järgnes mahlakas kirjeldus , kuidas ta on võimeline juba kaugelt kiimas naisi ära tundma , neid ühe silmavaatega märjaks tegema ja orgasmini viima . </s> <s> Ta oli olnud kolm korda abielus , kuid tbc-st riivatud kopsud ja kümneaastaselt läbipõetud mumps olid röövinud talt sigimisvõime . </s> <s> Teistele seletas Viktor oma lahkuminekuid sügavate maailmavaateliste erinevuste ja seksuaalse sobimatusega , otsekui seisaks ta perekonnaseisuametniku ees ja täidaks lahutusavalduse punktiirrida , mille ees ilutseb " Põhjus " . </s> </p>
<p> <s> Ise ta arvas , et ebaõnnestumiste taga oli lihtsalt suutmatus loobuda sisseharjunud strateegiast . </s> <s> Sellega oli nagu suitsetamisega : kui palju katseid maha jätta , plaastreid küünarvarrele kleebitud , nätse näritud , aga mingil hetkel tunned ikka , kuidas sisemus muutub rahutuks , otsekui elaks seal keegi , kes periooditi nõuab , et temaga tegeldaks . </s> <s> Viktor polnud mingi läägelt vingu järele haisev ega sapikollaste nimetissõrmedega ahelsuitsetaja . </s> <s> Aga juba siis , kui oled pakist järjekordset sigaretti huulte vahele tõstmas – viimastel aastatel oli selleks " Marlboro Lights " , aga alustanud oli ta teismeea lõpus " Priima " ja " Leegiga " , mis jätsid kibeda tubakapuru suhu , nii et alatasa tuli seda keelega ülahuult puudutades nipsutades märkamatult pihku poetada , see komme jäi talle pärast filtrite tulekutki – jah , sel suu ja sigareti kohtumise hetkel , kui tulemasinast sähvatab leek ja esimene mahv viib rahusõnumi südame alla , sel hetkel tundis Viktor end taas võitjana . </s> </p>
<p> <s> Võib-olla oli see kõik üksainus enesepettus , nagu iga harjumus . </s> <s> Naiste vallutamised ja kordusabieludki olid saanud harjumuseks . </s> <s> Viktor oli kindel , et iga normaalse vaistuga naine ootab vallutust . </s> <s> See peab olema nii sügav ja kõikehaarav , et naise südamesse ei jääks vähimatki kõhklust , et sina pole see ainus . </s> <s> Kord , kui ta pooleldi vastu tahtmist oli pidanud kuulama Andrease pihtimust sellest , kuidas teda hoiab abielus veel vaid kohustus , oli ta Andreasele seletanud : </s> </p>
<p> <s> " Sa võtad naist nagu mäetippu ronimist , uurid iga konarust , et kas kannab , registreerid hinge iga väreluse , püüad olla tema kui eesmärgi päralt . </s> <s> Vale ! </s> <s> Naine ei saa olla eesmärgiks . </s> <s> Võid ju tipu lähedale jõudagi , aga varisete koos . </s> <s> Mõistad – su enda ohvrimeelsuse ja eesmärgi raskuse all . </s> <s> Gravitatsiooni kollaps . </s> <s> Lihtne geomeetriline progressioon . " </s> </p>
<p> <s> Viktori enda vallutused olid aga üksikud võidetud lahingud , mille järel kaotatakse kogu sõda . </s> <s> Abielus oli ta otsinud leevendust kõrvetavale üksildusele . </s> <s> Teise vallutamine oli ohvri toomine emale , keda ta polnud kunagi näinud , kellest polnud tal mälestust ega isegi kujutlust . </s> <s> Mitte midagi ega kedagi – üksainus tühjus . </s> <s> Ja selle täitmise janu . </s> </p>
<p> <s> Mõnikord tundus Viktorile , et tema ongi pimeduse valitseja , sest et ta ise on sealt pärit . </s> <s> Tema võimuses on kustutada valgus . </s> <s> Oli ta siis saatanast ? </s> <s> Sest juhus ei saa ju olla teistsugune . </s> <s> Jumala päralt on ettemääratus , tema tagab taassünni . </s> <s> Aga kuna Viktoril puudus sünnitõend , siis ei saanud ta uskuda ka taassündi . </s> <s> Viktori elu oli ainult siin , " enne " ja " pärast " olid tinglikud . </s> <s> Nõnda sai ta uskuda üksnes iseendasse . </s> <s> Ja teiseks – lastekodusse . </s> </p>
<p> <s> Viktor võis oma lastekodu-aastaid lugeda peaaegu õnnelikeks , selles osas , mis puutus elu välisesse külge . </s> <s> Loterii võidupilet oli juba seegi , et ta Eestisse sattus , tuhandetest sõjale jalgu jäänud või vahetult pärast sõda Venemaa avarustesse laiali pudenenud või siis varemete vahele virelema määratud lastest sai vähestele osaks selline hoolitsus , mida Viktor Pärnu lastekodus koges . </s> <s> Ühel ta varastest fotodest , mida ta aeg-ajalt uuris otsekui mustlane peopesalt tulevikku , seisab ta teiste oma rühma poiste keskel – , kellest enamus turskemad ja pikemad ; tal on lühikesed viigitud püksid , soonikutes sukkades jalad kängitsetud sandaalidesse , valge pluusi krae keeratud suurte rinnataskute ja nööpidega frentši moodi poolkuue krae peale , ent sellest standardsest , kõiki erinevusi varjavast kestast vaatab otse objektiivi naeratav tahtejõuline suu kitsejälge meenutavas näos . </s> <s> Nulliga pöetud juuste piir näitab küll laia , kuid mitte kõrget laupa ja tavalisest pisut rohkem eemale hoidvad kõrvad paistavad lausa lehvikutena . </s> <s> Ei , see polnud stalinliku lapsepõlve lavastatud naeratus , mida Viktor oli palju kordi näinud plakatitel , kus õnneliku ema süles hõbedase lennuki ja helesinise taeva taustal vaatab Kremli tähe poole punnpõskne , silutud juuste ja tutiga tüdruk – pilt , millel ta tüdruku asemel soovis ise olla . </s> <s> Tema , Viktori naeratus kõneles pääsemisest . </s> </p>
<p> <s> Siiski oli Viktor kidakeelne oma lastekoduelust rääkima . </s> <s> Kunagi oli keegi koduloolane , ta esimese naise sõbranna , palunud tal kirja panna oma elulugu . </s> </p>
<p> <s> " Mis tähtsust sel on , " oli Viktor esimese hooga nähvanud , " lastekodulastel on kõigil üks ja seesama elulugu . " </s> <s> Ometi , mõne aja möödudes võtnud ta kätte ja kirjutanudki pool vihikutäit . </s> <s> Ta mäletas täpselt oma pidulikku alguslauset : " Minu elu algab saatekirjast , sellepärast ei tea ma , kas ma üldse olen see , kes ma olen " . </s> <s> Ta mäletas seda nii täpselt sellepärast , et kui talle kunstiinstituudis arhitektuuri õppides piibel kätte puutus – ja see aitas tal paljuski mõista sakraalehitiste tähendust – , siis luges ta sealt , kuidas Mooses oli küsinud Issandalt , mis on tema nimi ja kes ta on , ja kuidas Issand oli vastanud , et " olen see , kes ma olen " . </s> <s> Viktor oli tahtmatult ümber öelnud seda läbi aegade aukartustäratavalt palju teoloogilisi tõlgendusi põhjustanud jumalikku enesekinnitust , mis jättis samas Jumala avastamise iga inimese enda kujutlusvõime ja tahtmise päralt . </s> <s> Kord , kui ta Andreasega sattus sel teemal rääkima , oli ta püüdnud filoloogiks õppinud koolivenda ja lapsepõlvekaaslast lõksu ajada . </s> </p>
<p> <s> " Olgu , Jumal võib enda kohta öelda , et ta on see , kes ta on , aga kes on siis see , kes ei tea või ei oska enda kohta öelda , kas ta on see , kes ta on ? " uuris ta Andreaselt otsekui Mefisto Faustilt . </s> </p>
<p> <s> " Eks see ole siis Saatan , " ei jäänud Andreas võlgu , teades , et Viktor isegi ootab sellist vastust , " sest see , kes ei tea , kes ta on , jaatab end eituse kaudu . " </s> </p>
<p> <s> " Aga kas pole kummaline , " oli Andreas jätkanud , " et kummalgi pole kindlat kohta siinilmas ? </s> <s> Jumalapoeg saadeti maa peale ajutiselt , saatan käib vaid patuseid hingi korjamas . </s> <s> Nende jaoks on maailm ja elu nagu lastekodus : korraks läbi käia , et siis taas oma teed minna . " </s> </p>
<p> <s> Viktorile ei paistnud lastekodu kunagi millegi ajutisena . </s> <s> Nõnda oli ta vihikusse kirjutanudki , et see oli talle jumalariik , kus valitses mõnigi kord vastikustunnet tekitanud rutiin , ent kus siiski kasvati inimeseks . </s> <s> Ja seejuures inimeseks , kes suudab enesega hakkama saada , kes on iseseisev oma eesmärkide seadmisel ning nende teostamisel . </s> <s> Jah , võib-olla jäi lastekodulastel puudu hellusest , eriti neil , kes sinna varakult , orbudena sattusid ; võib-olla oli enamus sunnitud kasvatama oma hinge ümber kooriku , millelt hoolimatu märkus " see on ju lastekodust ! " haava tekitamata tagasi põrkuks . </s> <s> Viktor ei olnud vaevanud end seesuguste arutlustega . </s> </p>
<p> <s> Ta kirjeldas oma elulugu nii : </s> </p>
<p> <s> 1949 . aastast Pärnus Rääma lastekodus . </s> <s> Elu kindla päevakorra järgi , natuke nagu sõjaväes ( hommikune ühisäratus , võimlemine , voodite korrastus , söök , siis kooli , alustasin 1954. aastal , seejärel – muide , ka kõige viletsamatel aegadel ! – kolmekäiguline lõuna , töö abimajandis , ettevalmistus järgmiseks koolipäevaks , vaba aeg , õhtusöök ja öörahu ) ; tookord võrreldi seda küll miskipärast Makarenko kolooniaga . </s> <s> Oli üks selline nõukogude vene meesõpetaja , kes kasvatas lapsi isikliku autoriteedi ja range korra abil . </s> <s> Võib-olla hakati võrdlema lastekodu Makarenko kolooniaga ka sellepärast , et oli niisugune film , mida meile meeldis vaadata – äratundmise rõõm või midagi niisugust . </s> <s> Rühmade vahetamine käis vastavalt eale ; kasvatajatel olid küll omad ettekirjutused , aga mingit nõukogulikku ajuloputust ei olnud , kõik mahtus lihtsasse raami , mis koosnes Lenini sünni- ja surma-aastapäevadest , Stalini sünnipäevast ( mida pärast tema surma 5. märtsil 1953 , kui kõik pidid nutma , kuid ringi käidi küll äreva pilgu , aga säravate nägudega , enam ei tähistatud ) , 1. maist ja 7. novembrist ning nääridest . </s> <s> Kõigil neil päevadel oli isetegevuskava , juhataja või keegi kasvatajatest pidas kõne , mängisime ringmänge , hiljem , kui suuremaks saime , tantsisime radioola – see oli uhke , vist " Estonia-3 " – plaadimängija järgi mingeid ainult meile mõistetavaid tantsusamme . </s> <s> Georg Otsa lauldud " El bajon " kumiseb kõrvus siiamaani . </s> <s> Süüa anti ka head ja paremat , sidruniküpsistest pean tänini lugu , neil on lastekodu maitse . </s> <s> Suviti olid ekskursioonid ja pioneerilaagrid . </s> <s> Maastikumängud , lõkkeõhtud , rahvastepall ja võrkpall olid need , mis mind varases lapseeas põetud kopsuhaigusest ja mumpsist välja vedasid . </s> <s> Talviti korraldas Rääma kool pea igal nädalavahetusel suusamatku , hästi sissesõidetud mitme kilomeetri pikkused rajad ulatusid kaarega Rääma rabast Tammistesse ja sealt Niidupargi kaudu lastekodu ja kooli õuele . </s> <s> Kuigi lastekodulapsed pidid leppima veel rihmkinnitusega , kodustel poistel-tüdrukutel olid juba " kukekad " , siiski ei tõusnud sellest mingit klassivahet . </s> <s> Lastekodulastel oligi selle poolest hea , et nad jagasid ühte ja sedasama Rääma kooli n.-ö. pärislastega . </s> </p>
<p> <s> Kuna vaba aega oli piisavalt , siis käisin koos ümbruskonna lastega karjas . </s> <s> Paljudes Rääma kodudes peeti 1950ndatel veel lehmi , siga oli peaaegu igal perel . </s> <s> Ma ei saanud minna küll hommikul vara , nii nagu nemad pidid minema , kella 6–7 vahel , aga mõnikord lubas kasvataja Selma mul lõunasöögikorra vahele jätta , siis sain poistega õhtuni kaarte ja sussi mängida . </s> <s> Sussi mängiti kopikate peale , iga mängija tegi panuse , seejärel visati kümne sammu pealt lusikasse valatud seatinaplönn kopikavirna poole , mõnikord tabas see otse hunnikut , siis sai viskaja selle endale . </s> <s> Plönni üks pool oli sile , teine kumer , sellega löödi kopikale peale . </s> <s> Kui kopikas end ringi pööras , siis võisid selle tasku pista . </s> <s> Ma olin täpse silmaga ja osav viskaja . </s> <s> Minu " esimene miljon " kogunes sussimängust – lastekodulapsele oli selleks üks rubla , mille eest sai kooli sööklas kaks kohvisaia ja tee . </s> <s> Kui 1961. aastal tuli rahavahetus , siis muutus rubla kümnekopikaliseks ja sussimängki oli selleks ajaks kadunud . </s> <s> Lastekodus meile raha ei antud , siis küll , kui koos linna mindi või ekskursioonile , aga seegi raha oli kasvataja taskus , kust ta vajaduse korral näiteks kinopileti või jäätise jaoks jagas . </s> <s> Ükskord , kui ma olin oma " pangaga " juba viiekümne kopikani jõudnud , prahvatas üks meist tunduvalt vanem mängija , ma ei mäleta ta nime : " Kuradi juut , teise röövimine juba veres ! " </s> </p>
<p> <s> See oli Andreas , kes nüüd ütlejale kallale tormas : " Mis sa õiendad , kirikuvaras ! " </s> <s> Hiljem seletas Andreas , et see poisivolask oli tõepoolest Katariina kiriku käärkambrisse sisse murdnud , sealt kullatud armulauapeekri ja paar küünlajalga põue pistnud . </s> <s> Kullassepa juurde neid maha müüma minnes , kust ta lootis pöörase summa saada , jäi ta aga vahele , kullassepp ise oli olnud koguduse liige . </s> <s> Mäletan , et see jäi ka ainsaks avalikuks antisemiitlikuks väljaastumiseks minu vastu . </s> <s> Lastekodus endas ma omavahelist agressiivust ei kogenud . </s> <s> Võitlus kasvataja tähelepanu eest käis küll kogu aeg . </s> <s> Võisin välja näha teistmoodi – minu ajal oli lastekodus ka palju vene lapsi , paar ingerlast , üks lätlane – , aga lastekodus kasvasime eestlasteks . </s> </p>
<p> <s> Lastekodus tuli meil endil teha või õppida kõiki töid . </s> <s> Aiatööd hakkasid juba aprillis sõnnikuveoga aiamaale ja lava korrastamisega , misjärel külvasime sinna redist , salatit . </s> <s> Siis tulid porgandi- ja sibulapeenrad , mais külvati aeduba söögipeeti ja mida kõike veel . </s> <s> Kohe algas ka rohimine , vaarikatelt tuli vanad oksad välja lõigata , rabarbrit oli terve väljakutäis , seda tuli puhastada ja põõsaste ümbert mulda kobestada . </s> <s> Kartulivaod aeti sisse veel lastekodu hobustega – neid oli mitu . </s> <s> Räägiti , et kunagi olid lastekodul oma viljapõlludki , minu ajal siiski leivaviljaga enam ei tegeldud . </s> <s> Oskuste poolest oleksin võinud põllumeheks hakata , esimeses abielus olingi potipõllumees . </s> <s> Tammistes , kuhu me linnalt aiakrundi saime , mille pärast lahutust ära müüsime , kasvavad siiani uhked õunapuud , krundi piirdeks istutatud sirelid on paisunud suurteks põõsasteks : õitsemise aegu näevad nad välja nagu lillade , roosade või valgete vahutortidega vastlakuklid . </s> </p>
<p> <s> Aga minust oleks võinud saada ka puusepp , nagu oli seda Joosep . </s> <s> Ma oleks osanud oma lapsele ise hälli meisterdada , kirstude kokkulöömise oskus oleks seejärel tulnud iseenesest . </s> <s> Kirst pole ju midagi muud kui kaanega häll . </s> <s> Üks täidetakse inimese jäänustega ja pannakse mulda kõdunema , teine riputatakse vibuga laepalgi külge . </s> <s> Mitte " hällist hauani " , vaid " hällist kirstuni " peaks ütlema . </s> </p>
<p> <s> Mulle meeldis treipingil voolida pudrunuiasid , peekreid , kapiuste nuppe , hööveldada labida- ja harjavarsi , uuristada kõvera noaga lusikakaha , tappida laudu ja toole ning lihvida liivapaberiga neid siidsiledaks . </s> <s> Minu eksamitööks oli vineerist paberikorvi meisterdamine – see nõudis kõigepealt külgede väljasaagimist , tugipulkade hööveldamist , väikeste naeltega kokkulöömist ja seejärel värvimist . </s> <s> Töökojas leviv vaigu ja tärpentini lõhn , sügisest lehesadu meenutav laastude sahin jalge all ja õhus hõljuv jahune puutolm – see tähistas üht osa minu turvalisest maailmast . </s> <s> Kirjutan sellest siin nii põhjalikult , sest olen kindel , et sellestsamast töökojast sai alguse ka mu elukutse , millest ma tookord unistadagi ei teadnud . </s> <s> Peen vineerisaag , mis võimaldas vineerile pliiatsiga veetud joont järgida – ja see võis olla üsnagi keerukas ! – , oli nagu võluri kepp . </s> <s> Me valmistasime nukuvoodeid , -laudu , -taburette , terveid kodusisustusi , mis anti nooremale rühmale mängimiseks . </s> </p>
<p> <s> Aga tegin valmis veel midagi , mis mul tänaseni riiulil aukohal seisab – lastekodu maketi . </s> <s> Olen oma elus teinud kümneid igasuguseid makette – vineerist nende materjalina pole enam mälestustki – , aga esimene lapsekäega kokkupandud miniatuurne maja , kus aknad pole kohakuti ja katus loksub peal , on ikkagi kõige armsam . </s> </p>
<p> <s> Kriipsu-Juku kõrval on maja see , mille laps kõigepealt joonistab . </s> <s> Nõnda alustavad kõik inimesed arhitektidena , aga vaid üksikutele saab sellest kutsumus . </s> <s> Tol ajal oli joonestamine koolis nagu iga teinegi aine . </s> <s> Mul läks tänavafrontide , perspektiivide ja objektide ning kolmemõõtmelise ruumi tasapinnastamine sedavõrd kiiresti ja lihtsalt , et õpetaja ütles ükskord : " Viktor , su kätel on vist silmad . " </s> <s> Ma ei saanud tol korral aru , millele ta sellega vihjas . </s> <s> Kunagi hiljem olen aga ühelt mõtlejalt lugenud , et inimesest saab arhitekt sel hetkel , kui ta suudab aja ruumiks vormida . </s> <s> Aga ta peab kõigepealt sellest vormimisprotsessist oma käte ja paberi abil pinnalaotuse tegema . </s> <s> Arhitekt ei saa olla kaotaja aja ja ruumi koosmängus , või ta ei ole arhitekt . </s> <s> Muidugi , minuga kohe nii ei läinud . </s> <s> 1962. aastal , kui olin saanud kuusteist ja lõpetanud kaheksanda klassi , soovitati mul jätkata õpinguid Tallinna Polütehnikumis tööstusseadmete konstrueerimise erialal . </s> <s> Tegin eksamid ja saingi sisse . </s> <s> Jäin endiselt küll lastekodu hingekirja , mulle anti sealt riided ja isegi toiduraha , kuid nüüdseks sai mu koduks ühiselamu . </s> <s> Tegelikult ei tohiks nii öelda , sest ühiselamu ja lastekodu erinevad teineteisest nagu öö ja päev . </s> <s> Ühiselamu on paljude sahtlitega kummut , mille iga sahtlit omakorda oled sunnitud jagama kellegi teise , sulle võhivõõra ja teadmata eluviisiga inimesega . </s> <s> Hiljem mõistsin , et hotellidki pole muud kui vähe viisakamad ja puhtamad ühiselamud . </s> <s> Ja kortermajadki on oma põhiolemuses ühiselamud , mida ei liigenda piki- , vaid vertikaalsed koridorid . </s> <s> Seepärast saigi mulle vastumeelseks kortermajade projekteerimine . </s> <s> Arhitektooniliselt vastas lastekodule ringikujuline ridaelamukompleks , sest selles kordus lastekodu arhetüüp – ringmäng , kasvataja mängujuhina keskel . </s> <s> Selline on küll ka kogu päikesesüsteem . </s> <s> Aga lastekodu oligi mulle minu esimene universum . </s> </p>
<p> <s> Nüüd olin sellest küll vaba , aga ühtäkki kohutavalt üksi . </s> <s> See tegi mind närviliseks , hakkasin tasapisi suitsetama . </s> <s> Õppisin küll hästi ja eriti tehnilises joonestamises omandasin niisuguse vilumuse , et olen sellest rasvast elanud siiamaani . </s> <s> Kuna meil olid enamuses poisid , siis käisime tantsimas kergetööstuse tehnikumi tüdrukutega , küll selleks üüritud saalides , aga ka Sossis . </s> <s> Olid ka labrakad , esimesed armumised , suudlused ja kõik muu . </s> <s> Mu esimene pruut oli Annika , tulevane juurdelõikaja . </s> </p>
<p> <s> Mulle Tallinn ei meeldinud , see oli nagu välja veninud ja käistest rebitud päevasärk , pikk sissesõit läbi Nõmme jättis mulje , et linn ongi üks suur küla , mille keskel mägi ja loss . </s> <s> Need linnad , mida jagab kaheks jõesuue merre , on õnnesärgis sündinud . </s> <s> Tallinnastki olevat hallil ajal läbi voolanud Härjapea jõgi , aga linnakodanikud ( ei tea , kas arhitektide soovitusel ? ) peitsid selle maa alla . </s> <s> Linn ilma jõe ja sildadeta on aga inimene ilma arteriteta . </s> </p>
<p> <s> Seepärast püüdsin igal vabamal hetkel Pärnusse tagasi minna . </s> <s> Toona polnudki see nii lihtne . </s> <s> Nagu tiined tarakanid ühiselamu köögis , must diislitoss sea rõngassabana järel , venisid paksu tagumikuga vanad " Ikarused " Tallinna ja Pärnu vahet oma kolm tundi . </s> <s> Rongiga , mis sõitis siis veel kitsarööpmelisel raudteel ja väljus Tallinn-Väikesest , oli isegi põnevam : puust roostepunaseks värvitud jaamahoone ja rongi väljumisel selle räästa küljes rippuvat vaskkella kõlistav punases vormimütsis jaamaülem sisendasid , et lapsepõlv pole veel pöördumatult kadunud . </s> </p>
<p> <s> Pärnusse jõudes oli ikka esimene asi lastekodu ümbruse männikus õhku nii sügavalt sisse hingata , kui armistunud kopsud seda võimaldasid , siis aia äärt mööda edasi sajandivanuste pajudeni , mille ühelt tüüakalt oksalt rippus narmendava sõlmega lõppev laevaköis – minu ja Andrease Tarzani-kool , siis lastekodu peauksest vaikselt sisse hiilida , aastatega üha ümaramaks läinud Selma-tädi üles otsida ja talle pakike iiriseid viia ( need olid tumepruunid ja kivikõvad , mis ime küll , et ta neid närida tahts ; meie eelistasime iiristele isegi kuivanud bituumenitükikesi – kes siis võis teada , et see oli kindel sissejuhatus suuõõne vähile ? ) . </s> <s> Ja seejärel Andrease poole , kes oli üle jõe turu taha südalinna kolinud ja käis 1. keskkoolis . </s> <s> Meie kohtumiste lemmikpaigaks oli " Halli Kassi " nimeline rõnglibaar ( nõukogude ajal kutsuti neid pontšikubaarideks ) , kus siis ( Andrease kulul ) õlis keedetud ja tuhksuhkruga ülepuistatud rõngassaiu sai vihutud ja koorekohvi peale rüübatud . </s> </p>
<p> <s> Minu Pärnu oli sel ajal nagu üks roosiaed . </s> <s> Olin otsustanud pärast tehnikumi lõpetamist siia tööle tulla , olin isegi endale suusavabrikus – see jäi lastekodust kümne minuti tee kaugusele – saanud tutvuse läbi koha välja kaubelda , algul koolipraktika ajaks , seejärel mõtlesin tulla õpilaseks . </s> </p>
<p> <s> Aga minna tuli hoopis sõjaväkke . </s> <s> Tundsin end esimest korda tõeliselt alandatult , sest arstliku komisjoni otsus oli ühene – valge pass ! – , aga sõjakomissariaadi pimeda koridori lõpus asuvasse kabinetti ämblikuna varjunud major pani mind laua taha enda vastu istuma , kutsus konksus luise sõrmega minu näo endale lähemale – kuklasse lükatud furaška alt vajusid pesemata süsimustad kleepuvad juuksed kõrvadele , koos sõnadega tuli suust öise viinajoomise röhitus – ja kähistas : " Naidjom parnju podhodjaštšuju službu . " </s> </p>
<p> <s> Kaks ja pool aastat lõikasin , kleepisin , joonistasin , kirjutasin Riias Balti sõjaväeringkonna staabis seinalehti . </s> <s> Andreasele , kes siis oli juba ülikoolis kirjandust ja ajakirjandust õppimas , kirjutasin , et ühel päeval tulen talle järele ja et kord võib minustki saada veel rahvusvaheliselt hinnatud sõjakirjasaatja . </s> <s> Sest sõjad ei kao kuhugi ja siis ei kao ka ajakirjanikuleib . </s> <s> Nüüd võin öelda , et see käib arhitektide kohtagi . </s> <s> Sest inimese kaks põhitungi on lammutada ja uuesti ehitada . </s> </p>
<p> <s> 1968 . aastal tegin sisseastumiseksamid kunstiinstituuti . </s> <s> Tundsin oma aja kätte jõudnud olevat : kas nüüd või mitte kunagi . </s> <s> See kevad , suvi , sügis oligi üksainus põlemine . </s> <s> Minu põlvkond oli astunud ajalukku . </s> <s> Ja nagu vist teeb seda iga põlvkond – see algab vabadusenõudest . </s> <s> Kevadel olin lugenud " Volksstimmest " ja " Kansan Uutistest " – Lääne kommunismimeelsetest lehtedest , mida kioskitest vabalt võis saada – , et minu sünnilinnas oli alanud kevad . </s> <s> Mitte tavaline , mis oli sinna saabunud linna asutamisest peale , vaid ainukordne – " inimnäolisest sotsialismist " valgustatud Praha kevad . </s> <s> Needki lehed rääkisid sellest poolisui . </s> <s> " Rahva Hääl " ja " Noorte Hääl " kirjutasid algul demokraatia arengust ning uutest vormidest ja Tšehhoslovakkia ning Nõukogude Liidu igavesest sõprusest , seejärel demokraatia kriisist ja sotsialismileeri maade vahelise solidaarsuse murdmiskatsetest ja lõpuks vajadusest päästa sotsialismimaade ühtsus ning tšehhid-slovakid neid rappa viivast revisionismist . </s> <s> Ühiselamus " Ameerika Häält " kuulda polnud võimalik , Tallinna segajad asusid otse maja külje all . </s> <s> Aga ettevalmistuskursustel – oli niisugune vahe-etapp ülikooli astuda soovijaile , mida iseäranis kasutasid sõjaväest tulnud noored , mis aga nõukogude ideoloogilise doktriini kohaselt oli mõeldud töölisnoorsoo hüppelauaks kõrgkooli – liikus mitmeid ärksaid kujusid , pesunööriga kitarr seljal , iga hetk valmis üles võtma Bob Dylani laulu " Vastust teab vaid tuul " , kes põlevi silmi sosistasid : " Tšehhid näitavad juba venelastele perset . </s> <s> Nõukogude Liitu pole kauaks . </s> <s> Eestistki saab nagu Ungari , Poola ja Tšehhoslovakkia . " </s> </p>
<p> <s> Võin enda kohta öelda , et olin siis otsekui üleni ristimisvette kastetud lahkusuline , ärganu , kellele osaks saanud Jumala valgus ja arm . </s> <s> Aga sama kiirelt , nagu tookord küpsesin , tuli ka pettumus . </s> <s> Maikuus kellegi pool korteris " Tokaij Furminti " limpsides nägin televiisorist läbi lumesajuse Soome kanali Pariisi Ladina kvartalis üliõpilaste jõuetut mässu pisargaasi ja nuiadega võimu vastu . </s> <s> Üks verest nõrguva näoga tüdruk vaatas mulle ekraanilt otse silma , Punane Danny ( Daniel Cohn-Bendit ) hüüdis mikrofoni : " Mitte meid ei valita ega määrata ! </s> <s> Meie valime ja määrame ise ! " </s> <s> Tuhanded üliõpilased valgusid mööda Elysée'd Võidukaare alla – kohutav iroonia , kui mõelda , et kuu aja pärast oli sellest järele jäänud vaid kibestunud ohe . </s> </p>
<p> <s> Sama aasta augustis variseski minu maailm esimest korda kokku , kui nõukogude tankid ja ligi miljon sõjaväelast ujutasid üle Tšehhoslovakkia . </s> <s> Ja kui Praha muudeti taas põrguks , nagu see oli 1944. aastal , ja Vltavas voolas veri . </s> <s> Sestpeale on maipühad olnud mulle leinalised ja august surmakuu . </s> <s> Aga sama kummaline oli seegi , et just siis tundsin kramplikku tahet saada üliõpilaseks ja arhitektiks . </s> <s> Mõlemad seostusid vabadusega . </s> <s> Nii läkski . </s> </p>
<p> <s> 1974 . aastal tulin tagasi Pärnusse , algul kolhoosidevahelise ehituskontori ( KEK-i ) projekteerimisbüroosse , seejärel 1980ndate algul linna arhitektuuri- ja planeerimisosakonda . </s> <s> Mul oli võimalus saada ka linna peaarhitektiks , aga tundsin , et minu kujutlus linnast oleks mind viinud õige pea ületamatusse konflikti mitte ainult kohalike võimumeeste , vaid nõukogude võimu endaga . </s> <s> Seepärast loobusin . </s> <s> Oleksin siis pidanud ka astuma kommunistliku partei liikmeks . </s> <s> Lastekodulapsena ei saanud mulle kommunismiidee olla iseenesest võõras – elasime meiegi ju natuke nagu kommuunis või kibutsis – , aga minu meelest on kommunismi rüvetatud sellest hetkest peale , kui Jeesus risti löödi . </s> <s> Ja seetõttu ei saanud ma avalikult ka oma kommunismimeelsust deklareerida . </s> </p>
<p> <s> Tegelikult oli isegi hea , et sain kätt harjutada KEK-is . </s> <s> Maaehituses jäeti rohkem tegutsemisruumi , kolhoosid olid just rikkuse teel , mitmed esimehed edevad nagu kuked , raha ja ehitusmaterjale liikus vabamalt . </s> <s> Nõnda siis kuulun nende arhitektide põlvkonda , kes 1970ndatel–1980ndatel tikkis suure jao Eesti külasid ja aleveid täis lamekatusega soklilisi administratiivhooneid , polüfunktsionaalseid kultuurikeskusi , sekka suvilaid , maakodusid , spordihooneid . </s> <s> Mõne aja pärast pääsesime ka linnarajatiste juurde . </s> <s> Kui Toomas Rein projekteeris räämakate kunagisele karjamaale – mis oli ühtlasi olnud minu lapsepõlve mängumaa – oma eesti modernismi tippteoseks kuulutatud terrassridaelamu , mille ehitamine jäi küll pooleli ja mis materjalide kõlbmatuse ning ehitusjärelevalve täieliku puudumise tõttu muutus aastatega linlaste pruugis vähemalt nime poolest " Pärnu hiina müüriks " , siis sain sinna kolmetoalise korteri . </s> <s> Olin Reinu peale kade , sest ta oli tabanud linn-maja sümbioosi ( majas oli sisetänav , igasse korterisse oli oma sissepääs ) , millest olin unistanud . </s> </p>
<p> <s> Tegelikult pesitseb see unistus alateadlikult meis kõigis . </s> <s> Tulin selle peale ükskord rannas veepiirist kümmekond meetrit kaugemal asuval pingil istudes . </s> <s> Mul polnud kavatsust päevitada , rannas peesitamist pean üldse üheks ekshibitsionismi ilminguks , nudistid on selles mõttes ausamad , rannariided pole ju mõeldud varjamiseks , vaid väljakutseks ; aga nii ma seal siis istusin – aeg-ajalt jooksid must mööda , otsekui hobused barkuuril , jalgu kõrgele tõstes ja kilgates poisid-tüdrukud , et siis pahinal lainetesse viskuda ; suviti nii leebe edelatuul , mille Pärnu rand mitme kilomeetri pikkuse kaarena otsekui süli endasse neelab , libises üle mu näo – , kuni märkasin , kui keskendunult ehitasid lapsed mu läheduses liivalosse . </s> <s> Jäin vaatama . </s> <s> Algul uuristasid nad kühvliga ringikujulise kraavi , kuhjates märja liiva keskele künkaks . </s> <s> Siis hakkasid nad sellele astmeid tegema ja urge ning koopaid kaevama . </s> <s> Üks neist oli mõeldud lossi alt läbi minema . </s> <s> Nad tegid selle kaarja võlviga , nii et avausele vaatamata ei varisenud loss taas vormituks hunnikuks . </s> <s> Kui nad olid käigu valmis saanud , siis pistis üks ühelt , teine teiselt poolt sellesse teretamiseks oma käe . </s> <s> Seejärel ehitasid nad lossi külgedele tornid ja asetasid tornide otsa ettevaatlikult liivakuulid . </s> <s> Kupli keskele panid nad tiku väikese paberlipuga . </s> <s> Piki randa seisis seesuguseid losse kümneid . </s> <s> Mõne neist oli randa vaibunud laine pooleldi ära uhtunud , mõnele olid vette jooksjad peale astunud . </s> <s> Aga iga päev kerkisid uued lossid . </s> <s> Siis mõtlesingi , et kust need lapsed lossiehitamist õppisid . </s> <s> Kust ma isegi seda teadsin , sest oli ju meidki , lastekodulapsi , randa viidud ja küllap minagi uuristasin ning mätsisin märga liiva . </s> <s> Kas ringles mälestus Altamira koobastest juba meie veres ? </s> <s> Veel enne kui muinasjuturaamatutest , neist meie esimestest keskaja antoloogiatest , rüütlitest , kuningatest ja kuningannadest lugeda saime ? </s> <s> Aga mitmed lossiehitajad rannaliival polnud veel aabitsa-easki . </s> <s> Nõnda jõudsingi järeldusele , et loss – linna ja maja sümbioos , seesama , mis mesilastele taru – on soovunelmana meis enne , kui see eesmärgiks saab . </s> <s> Ja see tähendab , et soovunelmas me alustame kõik arhitektidena . </s> <s> Elu võib muuta kaunimadki unistused painajaks . </s> <s> Kafka loss on algusest peale Minotaurose labürint . </s> <s> Paljud peavad leppima toapugerikuga , mille nad ometi liigendavad kappide ja sirmidega oma väikeseks lossiks . </s> </p>
<p> <s> Mul oli vedanud , olin taas kord võitnud , sest elasin majas otsekui oma unistuse tõekssaamise elav tunnistus . </s> <s> See oli minu elulugu . </s> </p>
<p> <s> Viktor teadis , et ka kõige põhjalikum elulugu või pihtimus on vaid jäämäe veepealne osa . </s> <s> Ja et neid jutustatakse enamasti eneseesitluseks või süsteemi lülitamiseks . </s> <s> Elulood on nagu palvehelmed muslimi peos , neid veeretades leiad oma usule kinnitust ja tunned end osana tervikust . </s> <s> Aga enamus elulugusid jääb jutustamata . </s> <s> Ja sellest pole midagi . </s> <s> Sest mis tegelikult sündis või sünnib , selle viid enesega hauda kaasa . </s> </p>
<p> <s> Majad , külad , linnad , kogu eluruum kõneleb inimestest ja nende elust palju enam kui nad ise seda mõistavad edasi anda , ütles Viktori arhitektikogemus . </s> <s> Sest inimesest ajutisemat on raske leida , ruum annab inimesele püsivuse mõõtme . </s> <s> Koopamaalingud , väljakaevatud varemed on tõsikindlamad raamatud kui need , mida Andreas oli uurinud . </s> <s> Seda oli lihtne tähele panna , kui sattusid äsjasurnud üksiku inimese majja . </s> <s> Ühelt poolt püüdis elu jätkata oma tungimist sellesse majja : tellitud ajalehed ja elektri- ning telefoniarved täitsid endiselt postkasti , uksepiida vahele topiti allahindluse müügikampaaniate reklaame . </s> <s> Teisalt oli aga ruum ühtäkki täidetud minevikuga . </s> <s> Korteri suurus , tubade paigutus , mööblitükid tubades , riide- ja pesukapp , fotoalbumid kummutis , arstirohtude karp , raamatud riiulis , klaasid vitriinis , raadio ja televiisori mark , pildid seinal , laudlina lõige , padjakuhi voodil – need olid inimese märgid , mis kõnelesid tema harjumustest , iseloomust , harrastustest , tema ajast . </s> <s> Inimene lahkub lõplikult koos ruumiga , mida ta kannab endaga otsekui tigu oma koda ja mis teda ümbritsedes loob ka inimese aja . </s> </p>
<p> <s> Viktor oli tähele pannud sedagi , et elulood lõpevad tegelikult juba koos lapsepõlvega ja et ülejäänud elu – niipalju kui seda antakse – on üksnes lapsepõlve ümberkirjutus . </s> <s> Seepärast on ka lapsepõlve ruumid kõige tähenduslikumad . </s> <s> " Me kõik tuleme lastekodust , " oli ta kord Andreasele öelnud . </s> <s> Aga ta ei mäletanud , kas see tuli vajadusest ironiseerida tuntud lendlause " Me kõik tuleme lapsepõlvest " üle või tahtis ta sellega rõhutada , et tema , Viktori kui lastekodulapse ja Andrease kui pärislapse kodu on mõnes mõttes üks ja seesama . </s> </p>
<p> <s> See " lastekodulapse " ja " pärislapse " vaheline mentaalne kuristik oligi põhjuseks , miks Viktor nii kidakeelne oli oma elust rääkima . </s> <s> Tal oli olnud võimatu vabaneda oma teisejärgulisuse , teistsugususe tundest . </s> <s> Andrease kõrval oli tema olnud ikka rohkem täiskasvanu . </s> <s> Kui ta Andrease pool kodus käis – ja seda juhtus õige tihti – , tahtis ta olla Andrease vend . </s> <s> Võib-olla isegi tehtult lapselikum ja abitum kui Andreas ise . </s> <s> Andrease ema , kes Viktori tulles küsis iga kord " Kas sa pannkooke tahad ? " ja vastust ootamata tõstis pliidirõngad soojamüüri äärde , selleks et halutuli võiks haarata laiaäärelise raudpanni kogu põhja , mõistis ilmselt Viktori seesugust hoiakut . </s> <s> Ta ei rõhutanud vähemalt poiste juuresolekul , kumb neist on tema poeg , kumb mitte . </s> <s> Seal nad siis seisid kitsukese ühisköögi kaheaugulise ning seestpoolt emaileeritud malmist soojaveepaagiga pliidi ääres , üks ühel , teine teisel pool Andrease ema ; pliidiraua kuumusest õhetavad näod , käed haaramas alles pannilt taldrikule jõudnud soodaga kergitatud – sooda hapukas maitse on tal endiselt keelel ! – kooke , peale joomas külmaveeämbris mannergu sees hoitud paksu koorekihiga jahedat piima . </s> <s> Viktorile olidki need tema lapsepõlve õnnelikumad hetked . </s> </p>
<p> <s> Muu polnud oluline , muud tahtis ta koguni varjata . </s> <s> Ta ikkagi häbenes oma päritolu või õigemini selle ebamäärasust . </s> <s> Ta mäletas , kuidas ta tehnikumiaastate ühel suvevaheajal ekskavaatoritehase konstruktoribüroosse tööle minnes küsis ankeeti täites enne Andreaselt , kas ta võib panna tema ema ja Andrease peret kirja hooldajana , tema onusid-tädisid aga lähikondlastena , sest ta tahtis nii väga vabaneda määratlusest " lastekodu kasvandik 1949–1962 " . </s> <s> Muidugi oli Andreas lubanud . </s> <s> Aga selline ankeedi võltsimine oleks võinud kogu ta järgneva elu ära rikkuda , kui tehase kaadriosakonna ametnik poleks ankeeti ise ära parandanud , lisades " hooldajale " sõnad " ühiskondlikel alustel " ja täites nõutavas lahtris andmed lastekodus oldud aja kohta . </s> <s> Ekskavaatoritehasel oli ka sõjatehase staatus , mis tähendas , et kõigi töötajate kohta pidas kohaliku julgeoleku esindus , tehases 1. osakond , omaette arvet . </s> <s> Viktori käik sai küll olla ülimalt naiivne , sest juba ainuüksi ta nimi – Viktor Kovkin – oleks äratanud igas valvsas ametnikus kahtlustavat uudishimu . </s> <s> Viktor ei võinud tol ajal teada , et inimese nimi käib tema ees ja allkirjast võib saada kohtuotsus ta elu üle . </s> <s> Ta püüdis sulgeda oma teadvuse keldrikorrusele ürgse hirmu , et vaeste ja orbude varjupaigas üles kasvanud inimestesse võidakse suhtuda umbusuga , nagu suhtuti väljaspool abielu sündinud lastesse . </s> <s> Viktor kartis olla äbarik . </s> <s> Ta võidutahe oli juhuslikkuse kompensatsioon . </s> <s> Ta tundis end põgenikuna iseenda eest . </s> <s> Abielust lootis ta leida oma identiteedile kinnitust . </s> <s> Aga ta koges hoopis vastupidist . </s> <s> Mida kauem ta kokku elas , seda teravamalt tajus ta suhte lagunemist . </s> </p>
<p> <s> Viktor oli leppinud , et paljud pidasid teda seelikukütiks . </s> <s> Aga nad ei teadnud tema vallutusiha tegelikke motiive , seda , et tal polnud naisele anda midagi peale viimistletud seksi , milleks tema ümberlõigatus eelise andis . </s> <s> Mõnikord võrdles ta end tühikäigul töötava automootoriga : võid küll gaasi anda , aga kui sidurit pole ja käiku sisse ei saa , siis jääb liikumisest üksnes kujutlus . </s> </p>
<p> <s> Aastatega kogunes see kõik süükoormaks , mille lunastamiseks oli vaja uusi võite . </s> <s> Lõpuks ei pakkunud enam needki rahuldust . </s> <s> Tõepoolest , lapsepõlvest kaasa saadud hüüdnimi – Kafka – hakkas üha ilmsemalt mõjutama tema maailma . </s> <s> Otsekui oleks kirjaniku vari võtnud tal käest kinni ja pannud teda Josef K-na ringlema labürintides , mis ta seejuures iseendale oli projekteerinud ja ehitanud . </s> </p>
<p> <s> Teiselt poolt tundis ta end selles üksilduse piinas kirgastuvat . </s> <s> Võib-olla see , et mul on saatekiri , lähendab mind Jumalapojale , oli ta mõelnud . </s> </p>
<p> <s> " Mul peab olema mingi ülesanne , ma olen selleks valitud ! " oli ta ägedushoos oma viimasele naisele karjunud , mispeale too Viktoril hullumajja käskis minna , ise aga asjad kokku pakkis ja tagasi vanemate juurde kolis . </s> <s> Neil kõigil oli kuhugi tagasi minna . </s> <s> Viktoril polnud taganemisteed . </s> <s> Kui ta seljataha vaatas , nägi ta kaost , ees aga haigutas tühjus . </s> <s> Kummalgi polnud ruumi mõõtmeid . </s> </p>
<p> <s> Nüüd siis otsustasid võimumehed lastekodu ära müüa ja lapsed ühiselamusse tõsta . </s> <s> Uus omanik lubas omakorda lastekodu endagi ühiselamuks ringi ehitada . </s> <s> Selliseks samettapeetidega vooderdatud häärberiks , kus heaoluühiskondade rahakas koorekiht võiks golfi- või ratsutamisväljakutel pehmitatud lihased laiali laotada . </s> <s> Sest Rääma taha pidi golfiväljak tulema ja mõne kvartali kaugusel olidki juba hobusetallid . </s> <s> Äriidee nägi ette veel veepargi rajamist . </s> <s> Mis kõik küll ära ei tehtaks , et aga oleskelu ja raha kokku viia ! </s> <s> Rooma impeerium lõppes orgiates , maailm lõpeb soojussurmaga . </s> <s> Viktor nägi vaimusilmas juba lähitulevikus Rääma pargi mändide vahelt vilkumas vitriolsinist neooni " Hotel Exclusive Pärnu " – uus omanik oli sellest kohalikule lehele antud intervjuus kuulutanud . </s> <s> Ta tundis judinaid seljal , neidsamu , mida ta korduvalt oli tundnud kopsude läbivaatusel röntgenkabinetis , kus valitses samasugune sinine valgus . </s> <s> Või siis haiglate operatsiooniplokkides lõikuste vahepeal . </s> </p>
<p> <s> See , et ta nüüd Andrease Pärnusse kutsus , polnud sugugi õlekõrrest haaramine . </s> <s> Viktor teadis , et iga võimu vastu saab senikaua , kuni sellel raha taga pole . </s> <s> Nõukogude Liit varises kokku , sest see püsis üksnes punasel loosungikangal ja relvadel . </s> <s> Kui Eesti sai jälle riigiks , käivitusid ka rahamasinad . </s> <s> Siingi käis kõik nii , nagu kapitalismi õpikus kirja pandud . </s> <s> Algul pöörleb raha mustalt , kuni esimene miljon täis . </s> <s> Ühed saavad muudkui rikkamaks , teised püüavad iga hinna eest nina vee peal hoida , paljud upuvad või leiavad end prügikastist . </s> <s> Mingil hetkel nõuab must raha pesemist . </s> <s> Kerkivad uhked villad , tänavail kihutavad porsched , bemarid ja mersud . </s> <s> Järgmises vaatuses asutatakse erakoole , rahastatakse valimiskampaaniaid , ostetakse parlamendis või kohalikes volikogudes saadikukohti . </s> <s> Kõik käivad jälle õigete nägudega ringi , vahekorrad on paigas , kokkulepped sõlmitud . </s> </p>
<p> <s> Viktor kahtlustas , et sellegi hanke ja tehingu taga – nüüd muudkui räägiti tehingutest ja hangetest – olid esimese miljoni intressid . </s> <s> Ta ei oodanud , et Andreas tuleks seda paljastama . </s> <s> Iga võimu müsteerium on selles , et otsad peidetakse vette . </s> <s> Viktor tahtis Andreasega koos olla tunnistajaks maailmade vahetumisele . </s> <s> Ta polnud kindel , kumb neist on tõelisem , kas see , mis hoidis end elus läbi mälestuste , või see , mis murdis sisse jalaga ust lahti lüües . </s> </p>
<p> <s> " Olen kohal , " kuulis ta Andreast mobiiltelefonilt oma Pärnusse jõudmisest teatamas . </s> </p>
<p> <s> " Väga hea . </s> <s> Tule minu poole , Kafka tervitab võitjaid , " kostis Viktor nende aastakümnetetagust ühist sõbraparooli korrates . </s> </p></div2><div2 type="alaosa"><head> 3 </head>
<p> <s> VIKTORI KORTER ASUS PÜRAMIIDIKUJULISE LÄBILÕIKEGA KOLMESAJA MEETRI PIKKUSE RIDAMAJA VIIMASEL KORRUSEL . </s> <s> See võttis enda alla tegelikult poolteist korrust , sest kolmest toast üks – magamistuba koos väikese vannitoa ja WC-ga – oli paigutatud ärklikorrusele . </s> <s> Põhikorrusel olid peegelliugustega seinakappidega esik , köök – veel eraldi , mitte nii , nagu viimastel aegadel avatud planeeringus kombeks , kus see on elutoa jätkuks – , avarust rõhutav ja rõduga jätkuv , osalt maast laeni ulatuva aknaga ruudukujuline elutuba , kabinet ja kabinetti elutoast eraldavasse vahekoridori jääv dušinurgaga sanitaarsõlm . </s> <s> Vahekoridorist viis lühike keerdtrepp katusealusesse magamistuppa . </s> </p>
<p> <s> On kortereid – nagu üldse vist ruume – , kuhu juba sisenedes tunned , et sinu ja korteri sobivus on mõlemapoolne . </s> <s> Et ta võtab sind vastu avasüli , sa ei pea ennast sundima kohanema tema nurkade , vahekoridoride ja treppidega ning sul ei teki ka endal vajadust hakata sõdima sulle etteantud ruumiga . </s> <s> See on nagu rõivastega : mõned istuvad kohe pärast esimest proovimist . </s> <s> Viktor , kes otsekui müügisundi aheldatud kinnisvaramaakler avas Andreasele vaheuksi , seinakappe , võristades kõrvale arve lagede kõrgusest , vaheseintest , kirjeldades põrandamaterjali päritolu ( tammeparkett muidugi ! ) , siseviimistluse tehnoloogiat , märkas , et Andreasele meeldib tema elamine . </s> <s> Tõepoolest , kuigi selle sisustuses polnud midagi erakordset – rõhutatud soliidsuse taotlusena võis ju võtta tumedast pähklist sektsioonkappi ja raamaturiiuleid ning oliivrohelist nahast diivanikomplekti – , ometi mõjus kõik kuidagi turvaliselt . </s> <s> Tõenäoliselt oleks Andreaski endale sellise pesa ehitanud , kui tal oleks olnud voli ise otsustada . </s> <s> Magamistoa lävel – sisse ei tihanud Andreas astuda , see tundus talle korteriperemehe privaatsuse riivamisena – seistes ja lastes pilgul ringi käia , ei saanud ta aga varjata üllatust . </s> <s> Suurema osa toast hõivas madalal alusel voodi , mille kohale otsekui kirikutorn langes valgest siidist baldahhiin . </s> <s> Katuseakendest voogav ere valgus murdus läbi kardinate , heites sirelilillale voodikattele ja padjakuhjale hõbedase varju . </s> <s> Selles oli midagi ühtaegu pühalikku ja labast . </s> </p>
<p> <s> " On sul alles sepikoda , " pomises Andreas ja tema hääl oli segu imetlusest ja irooniast . </s> <s> Oli siis Viktor tõepoolest erotomaan , mida kunagi mõnest ta hooplemisest võis aimata ? </s> </p>
<p> <s> " Siin on kõike proovitud , van de Veldest kamasuutrani . " </s> <s> Viktori lause oli kui kinnitus Andrease oletusele , pärast pausi lisas ta kibestunult : " ... ; ainult lapsi pole siin tehtud . " </s> </p>
<p> <s> Viktor oli sõbra külaskäigu puhuks valmistanud kolmekäigulise lõuna . </s> <s> Andreas teadis Viktori kokaoskustest juba ammu . </s> <s> Lastekodulapsi oli varakult õpetatud kas või kirvesuppi keetma . </s> <s> Mõlemad , nii Andreas kui Viktor , olid pioneerieas innukalt käinud " kokakoondustel " . </s> <s> See nägi välja nii : pioneerijuht andis lastele koduseks ülesandeks küsida emalt või otsida kokaraamatust mõni retsept , seejärel varuti vajalikud ained ja koguneti ühel õhtul kooli sööklasse . </s> <s> Seal köögis askeldati siis vastastikku üksteist õpetades ja aidates . </s> <s> Pärast söödi toit ise ka ära . </s> <s> Iga kord ei viitsitud salateid , suppe ja praade ette võtta , siis piirduti pannkoogiõhtutega . </s> <s> Andreasel oli lapsepõlvealbumis mitu " Smenaga " võetud udust pilti , kus tema ja Viktor poseerivad auravate katelde ja pottide taustal , kulbid kõrgele tõstetud nagu viskevalmis tomahoogid , valged põlled ees , puberteetikute sõjakas irve näol . </s> <s> Mõlemad olid teeninud oma oskuste eest " kokk-instruktori " ümmarguse märgi , mis sai õmmeldud pluusikäisele . </s> </p>
<p> <s> " Mis nüüd viga süüa teha . </s> <s> Söök teeb ennast ise , " kommenteeris Viktor , nihutades vaagnat kreeka salatiga Andrease taldrikule lähemale . </s> <s> Selle kõrvale oli ta grillinud toorsingi viiludesse rullitud šampinjone . </s> <s> Jah , oli tõesti aeg , kus jahukastmes kartul ja siguriga viljakohv oli olnud nendegi põhitoit . </s> <s> Aga Andreasele oli vastumeelt , kui vanemate inimeste seltskonnas hakati osatama , et näed , kus nüüdsel ajal muudkui priiskavad , et söövad iga päev nagu pulmas või peietel – üks suur toidu ja raha raiskamine . </s> <s> Ta oli siis püüdnud juttu naljaks pöörata , et vanad eestlased ei söönud sedagi , närisid tuhas küpsetatud naereid ja jõid allikavett peale . </s> </p>
<p> <s> " Lastekodu mälestuseks ja meie terviseks ! " tõstis Viktor pateetiliselt klaasi , kuhu ta sametpunaselt hõõguvat " Merlot'd " oli valanud . </s> </p>
<p> <s> " Äkki on vara veel surmakelli lüüa , " püüdis Andreas lohutada , aga seegi kõlas õõnsalt . </s> </p>
<p> <s> Nende pilgud kohtusid nagu ka klaasid . </s> <s> Selles oli vaikiv sõnum : siin nad nüüd istuvad , kaks elu periheeli seljataha jätnud meest , sõbrad , kes välisele kindlustatusele ja saavutatud positsioonile vaatamata on jõudnud üks ühel , teine teisel viisil ummikusse , keda ühendab lapsepõlv ja lastekodu , mida nad püüavad päästa unustusest , aga kumbki aimab , et nad on lihtsalt epiloogiks lavale astunud tegelased ja seetõttu võõrad , kõrvaltvaates omamoodi narridki . </s> </p>
<p> <s> Põhiroaks oli Viktor küpsetanud terve haugi , mille ta oma sõnul oli hommikul tuttavalt kalamehelt ostnud . </s> <s> Selle kõrvale pakkus ta aga riisi asemel hoopis lillkapsavormi ja hautatud brokolit . </s> <s> Sellist kombinatsiooni polnud Andreas varem kogenud , aga ta pidi tunnistama , et selles maitsebuketis oli ühtaegu nii rustikaalset lihtsust kui väljapeetud elegantsi . </s> <s> Magustoiduks oli granaatõuna tarretis vaniljega maitsestatud vahukoorega . </s> </p>
<p> <s> " Ei , seda ma nüüd küll ise ei teinud , " ruttas Viktor parandama , kui Andreas kulmu kergitades esimest lusikatäit oli neelamas , " mul on üks hea sõbranna , kes mõned hõrgutised toob mulle otse restorani köögist . " </s> </p>
<p> <s> " Tead , armastus käib ju kõhu kaudu – mina jagan talle seda alt , tema mulle ülevalt , " lisas ta silma pilgutades . </s> </p>
<p> <s> " No selle püha õhtusöömaaja jään ma nüüd küll sulle võlgu , " ütles Andreas salvrätti kokku lapates ja taldriku ääre alla libistades . </s> </p>
<p> <s> " Võimatu , " lõikas Viktor , " püha õhtusöömaaegu on ainult üks ja seegi lõpeb reetmisega . " </s> </p>
<p> <s> Andreas oli palju kordi kogenud Viktori kiiret ja enamasti aasivat või iroonilist reageerimist . </s> <s> Ta oleks nagu kogu aeg millelegi vihjanud . </s> <s> Kunagi ei võinud kindel olla , kas see oli enesekohane või püüdis ta kaaslast panna ebamugavasse olukorda . </s> <s> Andrease ja Viktori kokkusaamistest oli nüüd aastaid möödas ja kuigi Andreas teadis Viktori mitmetähenduslikke torkeid , tundis ta seekordki end ebamugavalt . </s> </p>
<p> <s> " Ja missugune on siis see sinu unistuste Pärnu ? " küsis Andreas Viktorilt , kui nad olid mõne aja vaikinult Viktori päikesest üleujutatud rõdul valgest plastist toolides istudes mokat ja hiigelsuurtest pokaalidest " Martelli " mekkinud . </s> <s> Andreas oleks samas otsekui küsinud seda iseendalt . </s> <s> Nõnda ta siis ei pööranudki pead Viktori poole , vaid vaatas hoopis üle ridamaja tagant kvartalite kaupa lainetavate kõrgeharjaliste viilkatuste ja jõe taha jääva linnasüdame poole , millest andsid märku Katariina ja Eliisabeti kiriku tornid . </s> <s> Otsekui lootes näha sealt kerkimas miraaži . </s> <s> Õhk virvendas . </s> <s> Talve kangestusest ärkav pinnas oli rabatud esimesest kuumalainest ja selle külm higi tõusis tubrutavateks pilvedeks . </s> <s> Varem või hiljem pidi see lõppema äikesekärgatusega . </s> </p>
<p> <s> " Kõik sõltub sellest , mis mõte on linnal üldse ... ; ja eraldi võetult linnal , mida oled tunnistanud ... ; oma kodulinnaks ... ; " alustas Viktor sõnu otsides . </s> <s> Ta pilk oli keskendunud süüdatud sigareti tuhastuvale otsale , sellelt keerduv suitsuvine pani teda silmi kissitama . </s> </p>
<p> <s> " Linn algas pelgupaigast . </s> <s> Kaupmehed , käsitöölised , ärakaranud talupojad kogunesid losside ümber , kaevasid endalegi kindluse mõttes kaitsekraavid , ladusid müürid ja bastionid , ehitasid kirikud ... ; See on nagu galaktikate tekkimine : tuuma ümber keerlevad kontsentriliselt päikesed , nende ümber omakorda planeedid , planeetide ümber kuud , kuskil ringlevad oma trajektooridel asteroidid . </s> <s> Linn on gravitatsioonikese . </s> <s> Sellest tuleb lähtuda linnaruumi kavandamisel ja täitmisel ... ; " </s> </p>
<p> <s> Viktor vedas pika mahvi ja puhus suletud silmil seda aeglaselt päikese suunas . </s> <s> Teised teevad selliselt hommikuti ringutusharjutusi . </s> <s> Siis nilpsas ta keelega ülahuult , otsekui oleks leidnud sellelt tubakapuru . </s> <s> Ikka see vana harjumus , märkas Andreas . </s> </p>
<p> <s> " Muidugi niivõrd , kuivõrd see üldse on võimalik , " jätkas Viktor , " sest iga linn on pidevalt sõjas . </s> <s> Mida kõigepealt vallutama ja pommitama minnakse ? </s> <s> Ikka linnu . </s> <s> Aga sõda käib linnades ka rahuajal . </s> <s> Selline vaikselt varjatud sissisõda , mille käigus mõned majad kaovad nagu nõiaväel , teised tulevad asemele ja keegi ei tea , miks nad sinna tekkisid või miks nad sealt kadusid . </s> <s> Mõnikord lahvatab skandaal . </s> <s> Tänavate läbimurretele ettejäävad puud võetakse maha , kellelgi tuleb ümber kolida , kusagil pannakse äkki keset keskaegset , vene- , saksa- või eestiaegset idülli püsti mõni ajastu sümbol , geeniuse kapriis või moeröögatus . </s> <s> Hiljem selgub , et selliselt just linn hingabki . </s> <s> Iseorganiseeruv kaos ... ; " </s> </p>
<p> <s> " Jah , aga milleks siis arhitektid , peaarhitekt , bürood , maketid , generaalplaanid ? </s> <s> Ja mis saab ikkagi Pärnust ? " püüdis Andreas Viktorit tagasi oma küsimusele suunata . </s> <s> Aga Viktor ei paistnud end eksitada laskvat . </s> </p>
<p> <s> " Arhitekt ... ; ? </s> <s> Arhitekt on nägija , veel täpsemalt ettenägija . </s> <s> Ma püüan aimata ruumi paisumist . </s> <s> Sellest aimusest sünnib nägemus , mis võtab kindla vormi maja , tänava , kvartali näol . </s> <s> Ja siis ma võtan vastutuse ... ; mõistad , v-a-s-t-u-t-u-s-e . </s> <s> Vastutada nägemuse eest– see on risk , mida enamus ei julge . </s> <s> Aga ilma vastutusevõtuta pole ükski nägemus väärt krossigi . " </s> </p>
<p> <s> " Aga sina ju ei võtnud vastu linna peaarhitekti kohta , " sekkus Andreas taas . </s> </p>
<p> <s> " Ei võtnud jah , sest ma teadsin , et mulle ei anta võimalust vastutada oma nägemuse eest , " ägestus Viktor . </s> <s> " Sa küsid , mis saab Pärnust . </s> <s> Õige ! </s> <s> Just nii peabki küsima . </s> <s> Igaüks , kellel on isiklik suhe oma linnaga , kui see linn , kus ta elab , on ta kodulinn , peab küsima , mis sellest saab . </s> <s> Pärnakas Pärnust , pariislane Pariisist , roomlane Roomast . </s> <s> Aga arhitekt – kui see linn on tema südametunnistus – peab selle saamise rütmi , olemust tajuma ... ; ruumi poeetikat . " </s> </p>
<p> <s> Viktor jõi konjakiklaasi tühjaks ja süütas uue sigareti . </s> <s> Andreas märkas , et ta oli ärritunud : käsi värises , tulemasina leek ei tabanud kohe sigareti otsa . </s> <s> Võib-olla polnuks vaja seda teemat üldse puudutada . </s> <s> Aga kuidas saaks Andreas Viktorit aidata , kui ta ei teaks , kuidas seostub lastekodu linnaga . </s> <s> Jah , lastekodu oli tema ja Viktori isiklik aegruum . </s> <s> Aga peale selle kuulus ju lastekodu ka linna ruumi ja aega . </s> <s> Ta oli veel rohkem ja veel kauem olnud linna oma kui kuulunud Andrease ja Viktori eluaega . </s> <s> Linnal oli lastekodule samasugune õigus , juba 1838. aastast , mil Balti aladel siia esimene kodutute laste varjupaik loodi – seda Andreas teadis . </s> </p>
<p> <s> " Aga minu unistuste Pärnu ... ; ? " jätkas Viktor juba rahunenult ja otsekui küsimust oodates . </s> </p>
<p> <s> " Õieti algaks selle tõekssaamine väikestest asjadest , näiteks jõe paremkalda kindlustamisest müüriga . </s> <s> See on ju praegu tõusude ja mõõnade meelevallas , niisama nagu sajandite eest . </s> <s> Jõgi saab linna arteriks ikkagi alles siis , kui ta on vormi valatud . </s> <s> Ja sild ... ; isegi mitu silda tuleks ehitada . </s> <s> Aga kõigepealt lastekodu alt Räämalt otse linnasüdamesse – mäletad , kust talviti üle jää keskkooli mindi , sina igatahes . </s> <s> Ja jääminekust uue jäätumiseni paadiga turule ning polikliinikusse . </s> <s> Teatriga algava ning Port Arturi kaubamajaga lõppeva Pika tänava karpmajad tuleks maatasa lükata ning ehitada pidev kuuekorruselistest majadest tänavafront , kus esimestel korrustel oleksid butiigid , kohvikud , pubid klaasist lükandseinadega , mida saaks suviti tänavale avada . </s> <s> Sellest saaks Pärnu Champs-Elysée . </s> <s> Ma nimetaksin selle tänava ümber Uus-Rüütliks , nagu Moskvas on Uus-Arbat . </s> <s> Aga see kõik on pisiasi , see pole veel unistus ... ; " </s> </p>
<p> <s> Andreas tõmbus uudishimust pingule . </s> <s> Viktor tõusis toolilt , nõjatus pidulikult rõdu äärt rõhutavale raudtorule , äraolev pilk sarnastas ta nüüd tõepoolest mõne oodi esitamiseks valmistuva luuletajaga . </s> <s> Sellest vanamoodsast ja just seetõttu isegi pisut naeruväärsest žestist õhkus ometi midagi väga usalduslikku , nagu Kristian Jaak temast Dörbecki graveeritud pildil , parem käsi kuuerevääri vahel , vasem toetamas poollahtist kirjarulli pealdisega " Veritas " . </s> </p>
<p> <s> " Ära ehmata , aga ma olen unistanud Pärnust kui ühest suurest laste- ja vanadekodust , mille vahele jääb ja mida ühendab muusika ... ; " </s> </p>
<p> <s> Andreas pidi siiski tunnistama selle mõtte ootamatust , et mitte öelda hullumeelsust . </s> </p>
<p> <s> " Aga sa ju ei mõtle linnakodanikke vägisi lasteks ja vanakesteks teha ... ; ja milleks veel muusika ? " </s> </p>
<p> <s> " Loomulikult , jutt ei ole linlastest , kes , nagu sa tead , on eestlaste seas üks eriline tõug – nakitsejad , kiibitsejad – klassikaline väikekodanlus ja provintslased . </s> <s> Aga ma annaksin nendegi elule uue mõõtme – kuuluda linna , mille piiril tervitab saabujaid tahvel kirjaga " Siit leiad halastust ja rahu " . </s> <s> Sest kes vajavad kõige enam halastust ? </s> <s> Vanad ja lapsed . </s> <s> Kujuta ette , milline lumepall läheks veerema , kui siia meelitada heategevusorganisatsioone üle ilma rajama hooldekodusid , vanurite pansionaate . </s> <s> Ja kui Eesti riik annaks sellele soodustustega oma õnnistuse . </s> <s> Ma isegi lõikasin need tükid , kuhu pansionaate rajada , linna reservmaast välja – muide , kõige magusamad . </s> <s> Ma ei räägi sanatooriumidest , SPA-dest , mis siin juba on ja mis toovad omanikele ja linnale raha sisse . </s> <s> Suurepärane ! </s> <s> Aga küsimus on domineerivas idees , mis organiseerib kogu ruumi . </s> <s> Nii nagu Rooma on Igavene Linn , Genf pankurite linn ... ; noh , ma ei tea , mis veel ... ; Petlemm näiteks Jeesuse sünnikodu . " </s> </p>
<p> <s> " See on liiga ilus , et saada tõeks . </s> <s> Pealegi , anna andeks , vanakeste Pärnusse toomisega sa üksnes kiirendaksid nende suremist – linnas , kus enamus ajast oodatakse päikest ja sooja . </s> <s> See on nagu Godot'ga – võibki tulemata jääda . </s> <s> Kena lõpp küll ! " </s> </p>
<p> <s> Seekord Viktor ei solvunudki Andrease torkest . </s> </p>
<p> <s> " Surrakse igal pool ja igas vanuses . </s> <s> Kui Šotimaalt vajub udu allapoole , põhjustab see inglaste seas epideemilise suremise . </s> <s> Ja ma ei mõtlegi , et siia just inimesi surema peaks toodama . </s> <s> Aga ma arvan , et kõik ei taha olla ka Ameerika puruvanakesed , kes varisevad kokku luksuskruiisidel või Tallinnas Toompeale ronides . " </s> </p>
<p> <s> Viktor süütas sigareti . </s> <s> Ta näis olevat oma idees nii põhjalikult veendunud , et sellest oli saanud tema usk . </s> </p>
<p> <s> " Ja vanurid on siiski vaid selle unistuse üks pool " jätkas ta õhinal . </s> <s> " Neil peaks olema võimalus kokku saada lastega . </s> <s> See kohtumine on lõplikkuse kohtumine lootusega . </s> <s> See pole mitte nii , et ratastoolis tudisev tädike paitab lapsel pead ja jagab šokolaadi . </s> <s> Selleks kohtumisväljaks on muusika . </s> <s> Läbi kuulamise , ettemängimise , läbi õppimise . </s> <s> Muusika on absoluutne keel ... ; Bach ja Messiaen kirjutasid muusikat otse kirikutele . </s> <s> Muusika väärtustab ruumi . </s> <s> Võib-olla on muusika ainus , mis kannab kooseksisteerimise mõtet . </s> <s> Nõnda peaks siis linnas olema väga palju paiku , kus muusika sünnib , kus teda õpitakse ja kuulatakse . </s> <s> Kontserdisaale , salonge . </s> <s> Muusikakeskkool tuleks Tallinnast siia kolida . </s> </p>
<p> <s> Ja kui ma ütlesin , et heategevusorganisatsioonid võiksid siia vanurite pansionaate tuua , siis veel rohkem võiksid nad vahendada siia lastekodulapsi . </s> <s> Mul on ... ; oota üks hetk ... ; " </s> </p>
<p> <s> Viktor tõi kabinetist suure Pärnu plaani ja rullis selle lahti . </s> <s> Südalinna ümber olid veetud kontsentrilised ringid : Vana-Pärnus , Uus-Saugas , Räämal , Vingi tänava alguses , seal , kus kunagi oli olnud saeveski , siis konservivabriku ja Riia tänava vahele jääval tühermaal , isegi Raekülas . </s> </p>
<p> <s> " Näed , kõigisse neisse ringidesse ehitaksin ma lastekodud , erinevale eale , erinevate funktsioonidega : sanatoorium-lastekodud , lastekodud sotsiaalseks rehabilitatsiooniks , laste loomingulised majad , mis iganes – üks suur laste maailm . </s> <s> Ma lugesin hiljuti Bachelardi " Ruumi poeetikast " , et mõõtmatus sünnib siis , kui intiimne ja väline ruum julgustavad teineteist lakkamatult oma kasvamises . </s> <s> Lastekodud on nagu suurpered , mille sisemine süsteemsus , tööjaotus , vastastikune hool laienevad kogu linnale , julgustades seda ise saama suurpereks ... ; Tead , missugune tuleks kõige võimsam lastekodu , mille ma olen kavandanud siia ... ; " </s> </p>
<p> <s> Viktor pani sõrme Vana-Pärnust välja viivale teeharule , kolmnurkselt hargnevate teede keskkohta . </s> </p>
<p> <s> " See tuleb uus Ospedale degli Innocenti , fassaad täpselt samasugune nagu Firenze leidlaste kodul , peentest korintose stiilis sammastest kaaristuga ... ; " </s> </p>
<p> <s> Viktor laskis kaardil kokku rulluda . </s> </p>
<p> <s> " Muidugi , ma räägin lastekodust tänapäeva mõistes , kus isiksuslik ja kollektiivne on tasakaalus , mitte rotipesast , nagu see mõne ametniku kivipeas veel istub . </s> <s> Lastekodude sisemine sümmeetria peab üle kasvama linna sümmeetriaks . " </s> </p>
<p> <s> Andreas pidi tunnistama Viktori idee jumekust , ehkki talle tundus , et Viktor teeb tavalisele perele , mis on siiski lastekodust vanem , liiga . </s> </p>
<p> <s> " Hästi , aga sellessamas maailmas on sadu linnu , kes tahaksid võib-olla samuti saada lastekodulinnaks , ja ei saa unustada , et erinevalt vanuritest , kes lõpetavad lastena , saavad lastest õige pea täiskasvanud , " püüdis ta Viktorile oponeerida . </s> </p>
<p> <s> " Aga maailmas on kümneid tuhandeid orbe . </s> <s> Kui neist mõnelegi tuhandele leiaks Pärnus halastust , siis võiks linn kui lastekodu väärida oma nime . </s> <s> Ja kui täiskasvanuks saades sajad nendest siinkasvanutest Eestisse jäävad , siis on nad ju hoopis meie rikkus , " tõrjus Viktor Andrease kõhkluse . </s> </p>
<p> <s> Andreasele tundus , et Viktor on ennast maha laadinud ja otsib nüüd sõnu oma pihtimise õigustuseks . </s> </p>
<p> <s> " Kui siia linna kunagi laste varjupaik loodi , siis selleks , et lapsi varjata . </s> <s> Minu mõte on vastupidine , sada kuuskümmend aastat hiljem võiks linn näha lastekodus oma privileegi . </s> <s> Mõistad nüüd , miks see mulle hinge läheb ? " </s> </p>
<p> <s> " Mõistan . </s> <s> Muidu ma ju ei istuks siin . </s> <s> Aga ma ei tea , kas sellest mõistmisest piisab lastekodu päästmiseks . </s> <s> Sest ega seda ju kaotatud pole . </s> <s> On vaid teise kohta nihutatud , ainult paar kilomeetrit kaugemale – sealgi on park , mugavusi võib-olla isegi rohkem ... ; " </s> </p>
<p> <s> Andreas tundis , et temas räägib jälle viigimees , kes otsib põhjuses juhust ja muudab juhuse põhjuseks . </s> </p>
<p> <s> " Võib-olla , " vastas Viktor , " aga siin ongi sinu ja minu erinevus . </s> <s> Sulle on tähtis fakt , sündmus , et kas miski on ja kuidas see toimib . </s> <s> Ma ei saa sinna midagi parata – minu jaoks sünnib midagi , kui see seostub kindla kohaga . </s> <s> Kui koht kaob , siis pole ka fakti , sündmust . </s> <s> Aga olgu , ma olen sellega juba ammu leppinud . </s> <s> Veider on see , et me mõlemad peame midagi paberile panema , aga need on täiesti erinevad asjad . " </s> </p>
<p> <s> Viktor korjas tassid laualt . </s> </p>
<p> <s> " Kuule , mis oleks , kui jalutaksime kuriteopaigale , " pöördus ta nüüd otsustaval toonil Andrease poole . </s> </p>
<p> <s> " Sa mõtled ... ; Räämat , lastekodu ? " küsis Andreas segaduses . </s> </p>
<p> <s> " Muidugi . </s> <s> Lapsepõlves tehakse kuritegusid , mille eest täiskasvanu võidakse surma mõista . </s> <s> Lapse süüdimatus on argument niikaua , kuni ta ise sellest ei loobu . " </s> </p>
<p> <s> See oli jälle üks neid Viktori sirmitaguseid ütlemisi , mis tekitasid hetkeks mõistmatuse kuristiku tema ja Andrease vahel . </s> </p>
<p> <s> Kui nad majatagusele Lille tänavale astusid ja suuna Rääma pargile võtsid , hakkas neid hoovidest saatma koerte klähvimine . </s> <s> See oli nagu lainetus , mis tekib kivi viskamisest vette . </s> <s> Andreast valdas tunne , nagu sammuksid nad Viktoriga läbi kadalipu , kus kahelt poolt teed saadab neid osatav ja karjuv mass . </s> <s> Tegelikult oli Räämal maikuu vaikne pärastlõuna . </s> <s> Ainult päikesest üles köetud õhk kogus raevu . </s> </p></div2><div2 type="alaosa"><head> 4 </head>
<p> <s> NAD OTSUSTASID LÄHENEDA LASTEKODULE LÄBI KÕRVALASUVA KOOLI PARGI , sealt , kuhu Viktor oli mõelnud rajada lastekodu peahoonet ja sööklat ühendava galerii . </s> <s> Kooliõu oli tavatult tühi , algklassidel olid tunnistused juba käes , suuremad õppisid kodus eksamiteks . </s> <s> Kooliesisele aiaga piiratud platsile kooli sajandaks sünnipäevaks istutatud tammed olid möödunud kahekümne viie aastaga kogunud nii tüvejämedust kui kroonitihedust . </s> <s> Andreas mäletas hästi oma istutusauku visatud labidatäisi . </s> <s> See oleks olnud nagu sõnum tulevikku : mälestus meist kasvab koos tammedega . </s> </p>
<p> <s> Mõnikord ta kadestas õppinud metsamehi , kellele puude istutamine oli igapäevatöö . </s> <s> Neile tähendas augu kaevamine ja istutusjärgne sulgemine millegi algust . </s> <s> Andreas oli viimastel aegadel pidanud käima ikka rohkem matustel haudu kinni ajamas , küll mõni sugulane või kolleeg või tuttav ... ; Kolm peotäit mulda ja elujõulisematele meestele labidad valmis pandud haua kinniajamiseks . </s> <s> Hauakaevaja juhendamas : " Esimesed labidatäied libistame augu äärest alla , kuni kirstu kaas saab tasa liivaga , siis võib kirstu ennast katma hakata ... ; " Aga kõik kaevajad ei kuule õpetust . </s> <s> Mõne mehe labidatäied kolksatavad südantlõikava kõminaga otse kirstule . </s> <s> Leinast murtud omaksed võpatavad , kostub nuukseid , silmad peituvad taas rätikutesse ... ; </s> </p>
<p> <s> Andreas väristas õlgu , vaatas tagasi värava poole , kust nad kooliõue olid sisenenud , mõõtis teed sealt peatrepini . </s> <s> Ainult mõnikümmend sammu , ometi oli see olnud kogu järgneva elu sissejuhatus . </s> <s> Talle kangastus esimene koolipäev . </s> <s> Ta oli tulnud üksi : lühikesed mustad viigitud püksid , tripihoidjaga pikad valged sukad jalas , valge pluus , mille krae ema kootud tumesinise vöökirjas sviitri kaelusele keeratud , üle rinna jooksmas helehall triip . </s> <s> Käes oli kunstnahast ühe lukuga portfell ja selles aabits , millel oli tulnud juba varem koolis järel käia ; puust pinal pliiatsite ja sulepeaga ; pinalis eraldi sahtel vasksete kirjutussulgede jaoks , igaühel seljal väike viisnurk ja number 11. </s> </p>
<p> <s> Ema oli end küll saatma pakkunud . </s> <s> Andreas oligi lubanud tal kvartalijagu kõrval käia , viimased koolini jäänud paarsada meetrit läks ta aga juba ise . </s> <s> Hiljem meenutas ta seda sooja eneseirooniaga : mees peab olema oma saatusest suurem ja suutma sellele üksi vastu astuda . </s> </p>
<p> <s> Oli 1. september 1954. </s> <s> Nõukogude Liit toibus Stalini elust ja surmast . </s> <s> Tuhandete kilomeetrite kaugusel Pärnust – linnast , mille olemasolust teadsid vaid tema asukad – kuulutas ameerika evangelist Billy Graham Londonis White City staadionil paradiisisõnumit , Littlewoodi loteriikontoris kontrollisid tuhanded naised laupäevase jalgpallivõistluse ennustuskuponge , Billy Holidayst oli saanud narkomaan , aga ta põhjatut igatsust väljendav bluus rabas endiselt kuulajaid . </s> <s> Pigalle'i ööklubis valmistuti järjekordseks kankaaniks ; Dali erootilised fantaasiad ja Picasso unenäolised vormid rabasid vaatajaid oma groteskiga . </s> <s> Emil Zatopek võitis Bernis kümne kilomeetri jooksu pealtnäha võimatus jooksustiilis , olles enne seda purustanud tosinkond keskmaajooksu rekordit . </s> <s> Andreasest ja Viktorist kuus aastat vanem John Lennon tinistas juba kitarri , et pool aastat hiljem oma esimese ansambliga " The Quarrymen " tuuritama asuda . </s> <s> Rock'n'roll'i ja televisiooni ajastu oli alanud . </s> <s> Noorusest sai tarbekaup . </s> <s> Inimestele õpetati , kuidas aatomipommi plahvatuse eest end kaitsta : ukseorvas küüru tõmbuda , silmad kinni pigistada ja peita kõik katmata kehaosad . </s> <s> Kusagil hiilis lastehalvatus . </s> <s> Laika valmistus esimeseks kosmosemartüüriumiks . </s> <s> Tüdrukud mängisid kõnniteeplaatidel keksu , poisid teepervel sussi . </s> <s> Moodi olid tulnud leopardimustrilised supelpüksid ja Teddy-stiilis ülikond . </s> </p>
<p> <s> Mitte miski ei ulatunud sel hetkel mujalt maailmast Andrease ja Viktorini , kui ehk keksu- ja sussimäng välja arvata . </s> </p>
<p> <s> Viktor oli hiljem end modernistliku arhitektuuri kummardajaks pidama hakanud . </s> <s> Kui tema kooli läks , olid Frank Lloyd Wrighti Guggenheimi muuseum New Yorgis ja Le Corbusier'i kõikuvana näiva katusega Notre Dame de Haut Ronchamp'is juba valmimas . </s> </p>
<p> <s> " Tule , vaata , mis siin on , " kutsus Viktor Andreast . </s> </p>
<p> <s> Viktor oli jõudnud juba kooli ja selle staadioni lastekodust eraldava pehkinud planguni ning lükkas parasjagu ettevaatlikult kõrvale nõgesepuhmaid ning lumemarjapõõsaid , mille vahel oli kolme plangulaua laiune mulk , kust ta seadis end läbi pugema . </s> </p>
<p> <s> Andreas järgnes talle . </s> <s> Mulgu kõrval vedeles kahe meetri pikkune massiivsete konksjalgadega malmist vann otsekui haigutav buldog . </s> <s> Vanni email oli kaetud punakate roostelaikudega , põhja külge oli kleepunud vanni kohale koolduvate vahtrate märg mustjaspruun lehekõdu . </s> <s> Paar konna , kel polnud enam tagasiteed väljavooluavause juurde , püüdsid tagajärjetult mööda emaileeritud seina üles roomata . </s> </p>
<p> <s> " See on ju Selma-tädi vann , " tõdes Andreas , kelle teada Viktori lemmikkasvataja oli juba kümmekond aastat tagasi surnud . </s> </p>
<p> <s> " Täpselt nii . </s> <s> Ma tundsin selle ära neist veidratest kõveratest jalgadest . </s> <s> Aga tunnista , et see vann on ka meie hea ja kurja tundmise puu , " vihjas Viktor ühele tema ja Andrease ühisele teismelisekogemusele aastast 1958. </s> </p>
<p> <s> Selma-tädi , kelle perekonnanime oli Andreas unustanud , elas lastekodu hoone ühe tiiva lõpus teisel korrusel , tüdrukute toa taga . </s> <s> See polnud omaette korter , ainult tuba ja vannituba , mida ilmselt kasutasid ka lastekodulapsed . </s> <s> Andreas oli tulnud ühel samasugusel hiliskevade päeval pärast õhtusööki lastekodusse , et kutsuda Viktorit " sala-suli " mängima . </s> <s> See oli mäng , milles mingi rühm lapsi jagas end kaheks , kellest üks pool peitis end ära kokkulepitud piirkonnas , mis jäi enamasti hoovide ja aedadega omavahel seotud kvartalisse , teine pool pidi aga peiduurkad avastama ja vastase " vangi võtma " . </s> <s> See ei pruukinud alati õnnestuda , sest peitujad liikusid varjatult otsijate " kodu " poole ja võisid omakorda kinni võtta selle valvaja . </s> <s> Õhtuhämarus oli parim aeg " sala-suli " mängimiseks . </s> </p>
<p> <s> Lastekodulapsed ei võinud lastekodust lahkuda ilma kasvataja loata ja Viktor läks luba koos Andrease kui " tõendiga " Selma-tädilt küsima . </s> <s> Koridori lõpus oli pime . </s> <s> Ainus valgus imbus toa kõrval oleva vannitoa ukse ülaosas asetsevast piimklaasist aknast . </s> <s> Kasvatajatuba oli lukus . </s> <s> Viktor tahtis juba koputada vannitoa uksele ja lingile vajutada , kuid seest kostev naise ja mehe oigamine ning veepladin naelutasid poisid paigale . </s> <s> See polnud haavatud või valus vaevlevate inimeste oie . </s> </p>
<p> <s> " Nikuvad , " sosistas Viktor tähenduslikult . </s> <s> Üle ta näo libises erutuse vari . </s> <s> See nakatas Andreastki . </s> <s> Ta isa oli just hiljuti koju toonud Giovanni Boccaccio " Dekameroni " Johannes Semperi tõlkes , millest ta avastas joonistusi , vinjette üksteise peal või embuses inimestest ja mitu lugu " kuradi põrgusse ajamisest " ning lihahimu kustutamisest . </s> <s> Nüüd oli see päriselt käes . </s> </p>
<p> <s> " Teeme vehkat , Kafka ! </s> <s> Äkki märkavad ! </s> <s> Saame veel peksa , " oli Andreas Viktorit tagasi vedanud . </s> </p>
<p> <s> " Tst ! </s> <s> Oota ! " </s> </p>
<p> <s> Viktor oli tassinud seina ääres oleva tabureti ukse taha . </s> <s> Ta näitas sõrmega ukseklaasi ja raami vahele jäävale avarale pilule . </s> <s> Nad ronisid kordamööda taburetile ja piilusid vannituppa . </s> </p>
<p> <s> Selma , kes Viktorile oli ainult kasvataja , alati range , kurguni nööbitud sini-valges pikitriibulises pluusis ja üle põlvede ulatuvas musta põllega kaetud tumehallis seelikus , keemiliste lokkidega ja kerge puuder näol , oli ühtäkki nende ees kogu alastuses . </s> <s> Ta istus vannis heledate , üle pea kammitud juuste ja valgete rinnakarvadega mehe – kelles poisid tundsid ära nende spordiinstruktori – süles , käed kord vanni äärtele krampunud , kord mehe kaela ümber sulgunud . </s> <s> Ta täidlased rinnad vappusid koos üles-alla kiikuvate puusadega . </s> <s> Mees püüdis keelega nilpsida rosinatena eenduvaid nibusid . </s> <s> Siis viskus Selma ülakehaga tagasi , nii et vallandunud juuksed haarasid vett , laiali valgunud ripsmetušš poolsuletud silmade all valgus peente niredena mööda õhetavaid põski laiali . </s> </p>
<p> <s> " Veel , veel , veel ! " kostsid läbi pladina ja lumpsumise mehe läbi hammaste litsutud sõnad , millele naine vastas äginal : </s> </p>
<p> <s> " Issand , kui hea ! </s> <s> Issand , kui hea ! " </s> </p>
<p> <s> Siis vajus kumbki raugenult oma vannipoolde , ainult lainetama õõtsutatud vesi jätkas loksumist üle otste . </s> <s> Selma käsi langes õlavarrest saadik rippu üle vanniääre . </s> <s> Sõrmeotstest tilkus vesi . </s> <s> Andreasele näis see ümberpööratud vahaküünlana . </s> <s> Vanni välispinna mustal taustal mõjus see pimestavalt . </s> <s> Selma pööras näo ukse poole . </s> <s> Ta vaatas Andreasele otse silma . </s> <s> Andreas tõmbus vaistlikult eemale . </s> </p>
<p> <s> " Mul tuli jobin püksi , " ahastas Viktor , hoides kätt jalge vahel , " ma lähen vahetan ära , siis paneme ajama . " </s> </p>
<p> <s> See mälupilt tõusis Andrease silme ette alati , kui ta vaatas Jacques Louis Davidi maali " Tapetud Marat " . </s> <s> Õieti esmakohtumine selle maali reproduktsiooniga meenutas talle kohe vanninurgas ekstaasist väljunud Selma-tädi vahavalget lõtva keha . </s> <s> Andreas mõistis selle alateadvusliku seose absurdsust , kuigi seda võis ka võtta märguandena : mehe ja naise keha ühinemises on surma eelaimust ja meeleheitlikku katset jõuda teispoolsusse . </s> </p>
<p> <s> Viktor oli seda nimetanud nende esimeseks kohtumiseks hea ja kurja tundmise puuga . </s> <s> Tal oli õigus : Aadamast ja Eevast said alles selle läbi surelikud . </s> </p>
<p> <s> Andreas ja Viktor jõudsid kunagise Rääma mõisa peahoone taha õuele . </s> </p>
<p> <s> " Seal ta nüüd on , lastekodu , " viipas Viktor tehtud pidulikkusega ja Andreasele tundus , et sõber matkib ironiseerivalt Vargamäe Andrese esimest repliiki " Tõest ja õigusest " . </s> </p>
<p> <s> " Muide , tead , et see maja on 19. sajandi šveitsi puuehitusstiili üks näiteid . </s> <s> Kui krohv maha võtta , siis peaks välja tulema päris huvitav skelett . </s> <s> Ma arvan , et tirooli või baieri talupojad , kellelt mõisate ehitamisel šnitti võeti , pidasid oma majade ehitamisel silmas just inimest . </s> <s> Igas mõttes , nii tema skeletti kui inimest ennast seal majas elamas . </s> <s> See võis olla nagu kuue õmblemine iseendale . " </s> </p>
<p> <s> Andreasel oli küll raske ette kujutada mõisahäärberist ümber ehitatud lastekodu kunagist võlu . </s> <s> Viktorgi sai viidata säilinud stiilipuhtuse näitena üksnes tugevalt eenduva räästaga viilkatusele . </s> <s> Igal pool oli aga räpaka ja säästmatu ümberehitamise jälgi , mis jätsid kunagi suursugusenagi tunduda võinud hoonest troostitu mulje . </s> <s> See oli kui mõne Vana-Rooma raugastunud keisri lagunev keha , mis püüab end varjata voogava valge toogaga . </s> <s> Lastekodu seintes ei valendanud enam krohvgi . </s> <s> See oli pigem nagu juustuhallitus . </s> </p>
<p> <s> Andreas ja Viktor kõndisid ümber maja . </s> <s> Vundamendiäärsetel peenardel polnud umbrohi jõudnud veel lämmatada seal õitsvaid nartsisse ja tulpe . </s> <s> Valged margareetad olid lumeräitsakatena külvanud end kõikjale üle õue . </s> <s> Peenrad lastekodu aias olid kõrged ja noolsirged . </s> <s> Midagi seal juba rohetas , ilmselt sibul ja petersell . </s> <s> Ümbrus paistis veel kõnelevat jätkuvusest . </s> <s> Kõrvalhoonetest nagu katlamajast , sööklast ja saunast õhkus valmisolekut lapsi edasi teenida . </s> <s> Aga peahoone enda tiivad näisid sorgus nagu puuri aheldatud kotkal . </s> <s> Akendest peegeldus vastu tühjus . </s> <s> Peatrepi kõrvalt võis leida kiiruga kolimise jälgi : paar murdunud jalaga tooli , vedrud välja visanud madrats , ühe kõrvaga alumiiniumpott , pea kaotanud nukk . </s> <s> Maja ette oli veetud ehitusmeeste soojak – esimene märk uue omaniku kavatsustest . </s> <s> Tõenäoliselt polnud tintki veel müügiaktil kuivanud , kui juba alustati ümberehitusega . </s> <s> Ikka nii nagu selles maailmas nüüd kombeks : enne vallutus , siis õigustus . </s> </p>
<p> <s> Andreas märkas , kuidas Viktor muutus üha süngemaks . </s> <s> Ta süütas ühe sigareti teise järel , neist ühtki lõpuni tõmbamata , libistas käega korraks mööda majaseina , siis põrutas selle vastu rusikaga . </s> <s> Otsekui nõuaks aru , miks maja nii kergelt alla andis . </s> </p>
<p> <s> Andreastki valdas äng . </s> <s> Was frag ich nach der Welt , sie wird in Flammen stehen ; was acht ich reiche Pracht , der Tod reißt alles hin , kumises tal peas Gryphiuse hädahüüd . </s> <s> Andreasel oli üks painajalik unenägu , mida ta aeg-ajalt ikka ja jälle nägi : ta tee kulgeb läbi laugjalt künkliku Rääma männipargi , tüvede vahelt veikleb Pärnu jõe hõbedane lint , kohe-kohe peaks ta selleni jõudma , aga äkki kärgatab äike , ta vaatab üles , mändide ladvad on leekides , tüved liimerdavad vaigust , tõrvane ja kõrvetav vihm vajub ta peale , ta hakkab jooksma , kuid puude hõõguvad kroonid piiravad ta ümber , nüüd on ta ennist läbipaistva pargi asemel hoopis põlevate põõsaste tihnikus , ta hüüab appi , mitte keegi ei vasta , ümberringi kobrutab tulemeri ... ; siis ta ärkab ja leiab end keset ööd . </s> </p>
<p> <s> Kas Gryphiuski võis näha unes midagi niisugust , kui ta oma värsireas maailma leekidesse uputas ? </s> <s> Tõenäoliselt , kolmkümmend aastat kestnud sõdagi tõi talle teateid linnade ja külade põlemisest . </s> <s> Ta võis seda ka ise näha . </s> <s> Elu mängis üle ka kohutavaima unenäo . </s> <s> Nii see vist ongi , ulmad ja mälestused jäävad lõpuks ikkagi elule alla . </s> <s> Inimene võib unistada ja mäletada , aga siis tuleb kusagilt keegi rahajõmm või nuiamees ja tõmbab eesriide ette . </s> <s> " Elu on niisugune , " laiutab ta käsi ja virutab sulle rahapataka või kaikaga . </s> <s> Ja ongi lõpp . </s> </p>
<p> <s> " Kas sa Aini mäletad ? " küsis Viktor Andreaselt , kui nad olid jõudnud peahoonest pargipoolsel küljel , pajudest ja toomingatest ümbritsetud Rääma oja juurde . </s> </p>
<p> <s> Eredale päikesele vaatamata valitses siin hämarus . </s> <s> Tümade mätlike pervede vahel vonkles viie meetri laiune roostekarva , kuid siiski kruusast põhja näitav veelint . </s> <s> Ogalike ja viidikate maimud sebisid parves veepinnast üles turritavate kasvude ümber . </s> <s> Oja põhjas siuglesid kõverate naeltena pronkspunased kaanid . </s> <s> Kõikjalt õhkus salapära , otsekui džungli sügavuses voolava jõe ääres . </s> <s> Lapsepõlves kutsutigi seda ojaäärset pajukasvudest , murdunud okstest , lepakeppidest , sõnajalapuhmastest koosnevat rägastikku " lastekodu džungliks " . </s> <s> Andreas ja Viktor olid siin nagu teisedki nende eakaaslased köitega üle oja hüpanud , hõbe- ja leinapajude okstel kiikunud ja rippunud . </s> <s> Köied ja oksad olid nende liaanid , mida nad Tarzani-filmides olid näinud . </s> </p>
<p> <s> Ain oli olnud üks osavamaid õhulendureid . </s> <s> Ta oli tahtnud saada riistvõimlejaks . </s> <s> Teda kustutigi Tarzaniks . </s> </p>
<p> <s> " Ähmaselt , aga mäletan , " vastas Andreas . </s> <s> " Miks sa seda küsid ? " </s> </p>
<p> <s> " Ma ei tea seda isegi ... ; õieti tean küll ... ; ja viimasel ajal üha rohkem ... ; nüüd , kus elan üksi . </s> <s> Ma ... ; olen talle vastuse võlgu ... ; ja sulle ... ; ja lastekodule ... ; kõigile . </s> <s> Tegelikult tahtsingi , et sa Pärnu tuleksid , et sulle sellest rääkida ... ; enne kui pole hilja , " seletas Viktor ebalevalt . </s> </p>
<p> <s> Andreas oli rabatud . </s> <s> See polnud enam see Viktor , kelle juures ta äsja oli nautinud gurmaanlikku lõunat ja filosofeerinud Pärnu tuleviku üle , Viktor , kelles tema meelest oli vastuoluliselt põimunud neurootiline elutahe , ratsionaalne kaalutlevus ja mässuvaim . </s> <s> Midagi oli siin täiesti uut , midagi , mis viitas kõrvaleastumisele või murdumisele . </s> <s> Lahendusele igatahes . </s> </p>
<p> <s> Viktor nõjatus ühele neist vähemalt saja-aastastest pajudest , mis olid olnud ka nende lapsepõlve tunnistajateks . </s> <s> Selle kaks haru olid tüvega ühinemise kohal lõhenenud . </s> <s> Murdumise vältimiseks oli tüve ümber pandud suurte pingutuspoltidega raudklamber , lõhe ise oli täidetud kivide ja tsemendiga . </s> <s> Okste ämblikuvõrgus paistsid tuules ja päikeses valkjashalliks pleekinud köieräbalad . </s> <s> Viktor vaatas Andreasest mööda , tagasi lastekodu peahoone ja selle taha jääva väikese suletud maailma poole . </s> </p>
<p> <s> " Mis see on siis ? " küsis Andreas . </s> <s> " Aini pole enam nelikümmend aastat . </s> <s> See on ju igavik . </s> <s> Ta põles koos majaga . </s> <s> Sina veel püüdsid teda päästa . </s> <s> Nii räägiti pärast . </s> <s> Ema ei lasknud mind lähedale . </s> <s> See pidi ikka olema jube põlemine , kui selle kuumust oli tunda tänava nurgani , kust põlengut jälgisime . </s> <s> Tuul muidugi kandis ka seda meieni . </s> <s> Kõik kartsid , et tuli levib teistelegi hoonetele ja et lastekodu põleb kõige täiega maha . " </s> </p>
<p> <s> " Seda kartsime kõik . </s> <s> Panged , pootshaagid , liivakühvlid , kõik mis kustutustahvlitelt võtta , läks käiku . </s> <s> See oli ju kohutavalt algeline ... ; Ain oli kõige julgem . </s> <s> Selma-tädi karjus mulle : " Ära lase Ainil müürile ronida , tuletõrje tuleb kohe ! " </s> <s> Aga Ain läks ikkagi ... ; ja mina talle järele ja ... ; " </s> </p>
<p> <s> Viktor vakatas . </s> <s> Siis ajas end sirgu , otsis oja keskelt väljaulatuva lameda kivi , hüppas sellele ja sealt edasi pargipoolsele kaldale . </s> </p>
<p> <s> Andreas järgnes talle . </s> <s> Talle tundus , et Viktor polnud veel valmis tunnistama , milles see võlg Aini , tema ja lastekodu ees seisis , mida ta nüüd õiendada tahtis . </s> <s> Nad läksid läbi pargi jõe äärde . </s> </p>
<p> <s> Jõel liuglesid süstadel Leppiku-poisid . </s> <s> Andrease meelest oli Jaan Leppik olnud sõudetreeneriks Pärnus linna asutamisest peale . </s> <s> Temagi oli saanud esimese aerutamiskogemuse Leppikult : ühene paat vajuvalt parvsillalt vette , present märjaks saamise vältimiseks ümber kere , aer kätte ja lahtitõuge . </s> <s> Treener ise keerutas päramootoriga alumiiniumpaadis ümber süstade , hüüdis ruuporisse " Nina vastu lainet ! </s> <s> Hoia tasakaalu ! </s> <s> Puusad paigal ! </s> <s> Tööta õlgadega ! " </s> <s> Aga istmealune lõi kõikuma . </s> <s> Andreas rabas ühele ja teisele poole . </s> <s> Kuigi süstale olid ümbermineku vältimiseks kinnitatud tiivad – nii et see nägi välja nagu vesilennuk – , prantsatas Andreas ikkagi vette . </s> <s> Leppik korjas ta paati . </s> <s> Selleks korraks oli õppetund läbi . </s> <s> Andreas käis veel mõned korrad kuivalt harjutamas , kaapis , lakkis ja vahatas süstade keresid , aga kui ta ühel hommikul jõe äärde ujuma minnes nägi kaldaäärses vees uppunud meest , nägu vastu sügavikku , juuksed hõljumas nagu rannakivide külge kleepunud merihein , käed laiali veepinnal purjena laotunud kuues , siis ta enam süstlakuuridele ei lähenenud . </s> <s> Enam ei ujunud ta ka kordagi jõe keskele ulatuvate palgiparvedeni , mis oli varem olnud iga ujumiskorra sissejuhatuseks . </s> <s> Nüüd proovis ta ikka varbaga , kas ulatub veel põhja , tegi väikese ringi ja ronis kaldale . </s> </p>
<p> <s> Andreas ja Viktor seisid samal kohal , kus Andreas mäletas end esimest korda laipa näinud olevat . </s> <s> Ta rääkis sellest Viktorile . </s> </p>
<p> <s> " Lähme edasi , mul kummitab , " keelitas ta sõpra lahkuma . </s> </p>
<p> <s> " Näed nüüd , siin ongi sulle selge tõend sellest , kuidas koht teeb sündmuse ja kuidas seejärel saab sündmusest mälestus , mis omakorda täidab koha – ruumi ringmäng ajaga " seletas Viktor . </s> <s> Tema äsjane pihtimisvalmidus oli hajunud . </s> </p>
<p> <s> " Kindlasti on jõgi voolamise algusest peale uhtnud kaldale tuhandeid laipu , aga sulle sai saatuslikuks see üks , mis sidus sind tema ja selle kohaga . </s> <s> Eks ju ? " </s> </p>
<p> <s> Nende vestlus kiskus taas morbiidseks . </s> <s> Viktor näis seda aimavat . </s> <s> Nõnda ta ütleski : </s> </p>
<p> <s> " Aga nüüd hakkame elama ! " </s> </p>
<p> <s> Ta võttis mobiiltelefoni , valis numbri ja surus kõrva äärde , ise Andreasele kavalat pilku heites : </s> </p>
<p> <s> " Karin – kiisuke ! </s> <s> Tere ! </s> <s> Mis oleks , kui maanduksime täna õhtul " Aafrikas " ? ... </s> <s> Võtame Andrease punti . </s> <s> Ta ei jõudnud su tarretist ära kiita ! ... </s> <s> Olgu ... ; Kell üheksa siis . </s> <s> Ma tulen sulle järele " . </s> </p>
<p> <s> Andreasele tuli see pööre ootamatusena . </s> <s> Ta oli plaaninud end kindlamalt sisse seada , õhtul korraks randa minna ja homseks linna kõrge ametnikuga kokku lepitud kohtumiseks valmistuda . </s> </p>
<p> <s> " Ei , mis sa nüüd . </s> <s> Küll jõuad sedagi , " õrritas Viktor , " Pärnu , ütlen ma sulle , sõber , on andumiseks . </s> <s> Nii et kohtume " Aafrikas " . </s> <s> Sa ei kahetse . " </s> </p>
<p> <s> Andreas oli kuulnud " Aafrika " -nimelise Pärnu ööklubi vastuolulisest mainest . </s> <s> Ühed pidasid sellest lõbustuspaigast lugu , sest sinna pääses alles peale kahtekümmend üht eluaastat . </s> <s> See meelitas kohale ka keskealist maksujõulist seltskonda , kes ei piirdunud kogu õhtu vaid ühe kokteili imemisega , nagu see oli tavaks saanud lasteaedadeks mandunud diskoklubides , vaid tellisid pudelite kaupa kallist " Astit " . </s> </p>
<p> <s> " Aafrika " trumbiks peeti kahte saali , millest ühes tantsiti plaaditümpsu järgi , teises pakuti aga live'i , mida südaööl kroonis striptiisiprogramm . </s> <s> Lisaks olid ruumid striptiisi eraviisiliseks jälgimiseks . </s> <s> Aeg-ajalt imbus ajakirjandusse aga skandaale : mõni poliitik oli tabatud lõbutsemas mitte oma seadusliku , vaid tundmatu naise seltsis . </s> <s> Mõni jäi vahele liikluspolitseile , kui ta napsutanult ööklubist koju sõitis . </s> <s> Sellest sai nädalaks kollaste lehtede leib . </s> <s> Lugejaid lõbustati poliitikute keerutamisega , et nad olid käinud oma erakonnale toetajaid värbamas või et tegemist oli vana tuttavaga , kellega pole mingit tõsisemat suhet . </s> <s> Mõned murdusid kohe , tunnistasid üles , et abielu on lõhki või et nad hindasid üle oma alkoholi seedimise võimet . </s> <s> Harva järgnes poliitikast lahkumine . </s> <s> Enamasti summutas järgmine skandaal eelmise . </s> <s> Päevalehed sekkusid siis , kui selgus , et mõnes ööklubis või kasiinos müüakse althõlma narkootikume . </s> <s> Andreas ei teadnud , et " Aafrikat " oleks kahtlustatud . </s> <s> Vähemalt polnud aeg-ajalt korraldatud haarangud selleks seni põhjust andnud . </s> </p>
<p> <s> Kui Andreas pisut enne üheksat ranna lähedal Seedri tänaval toimetuse ametikorterist väljus , märkas ta jõesuudmes muuli tagant tõusmas pilvemägesid , mille alumistele kihtidele heitis veel kõrgel sirav päike mustjassinise varju . </s> <s> Andreas muigas endamisi : polegi vaja minna " Aafrikasse " kui Aafrika endal õues . </s> <s> Ta oli otsustanud vihmavarju koju jätta ja võtta tagasitulekuks takso . </s> </p>
<p> <s> Andreas oli käinud duši all , ajanud habet , uurinud suurendavast peeglist näonahka , tunnistanud edevust varjamata , et viiekümne kolmele aastale vaatamata polnudki seal veel allakäigule osutavaid kortse – kui just sügav mõttekurd ninajuurel välja arvata , aga see kõnelevat inimese keskendusvõimest ja tõsidusest . </s> <s> Neerud pidid olema teeninud teda ka veel rõõmsalt , sest silme alla polnud tekkinud kotikesi , tahtejõuline lõuajoon kaardus rasvaõõtsikust segamata selgelt eenduva kõrisõlmega kaelaks . </s> <s> Mõnikord ta pani isegi imeks , et sellise stressi juures , mida ta oli pidanud kandma , püsis ta püksivärvel juba viimased kümme aastat number viiekümne juures ja vererõhk polnud veel kordagi kahesajani viskunud . </s> </p>
<p> <s> " Nii et paras diskopoiss , " mühatas ta eneseirooniliselt . </s> </p>
<p> <s> Andreas polnud just vaimustunud Viktori ööklubi-plaanist . </s> <s> Äkki satub seal olema mõni tuttav või mis veel piinlikum , kolleeg , kes siis kahtlustama hakkab tema Pärnu-tuleku põhjuste tõsidust . </s> <s> Aga teisalt kõditas teda uudishimu ja üle aegade taas kord avanenud esimene võimalus ise otsustada oma valiku üle . </s> <s> Andreas tundis , et temas pesitsev viigiseis oli vähemalt täna lähedal patile . </s> </p>
<p> <s> Viktor ja Karin ootasid Andreast juba " Aafrika " ees . </s> </p>
<p> <s> " Kafka ütles , et teile olevat tarretis maitsenud , " ütles Karin tervituseks kätt andes . </s> <s> " Tulge teinekord " Bristolisse " sööma , ma pean seal baari . " </s> </p>
<p> <s> Andreast häiris , et naine kutsus Viktorit hüüdnime pidi . </s> <s> Aga muidu pidi ta tunnistama Viktori head maitset . </s> <s> Karin oli neljakümne piiril , ilmselt lahutatud naine . </s> <s> Tema sügaval asetsevate pruunide silmade suurust rõhutasid kõrgeks katkutud kulmukaared . </s> <s> Poolpikad kastanivärvi juuksed olid kammitud lahku , üks salk vajus silmale , mida väikeste sõrmedega käsi tagasi lükkas . </s> <s> Sellest liigutusest hoovas sensuaalsust . </s> <s> Harmooniliselt vormitud huultega suu kreekalikult sirge nina all oli värvitud bordoopunaseks . </s> <s> Naise piht oli küll täidlasemaks vajunud , aga ta varjas seda osavalt jakiga , mille alt paistis lopsakaid rindu esile tõstev sügav dekoltee . </s> <s> Karini välimus meenutas Andreasele tema kunagi seinale kleebitud pilti Gina Lollobrigidast . </s> <s> Selline võis diivagi neljakümneselt välja näha . </s> </p>
<p> <s> " Mul on au olla teie seltskonnas , " vastas Andreas rituaalselt , " aga ööklubi liikmena olen ma alles algaja . " </s> </p>
<p> <s> " Pole viga , ükskord on ikka esimene kord , " lohutas Viktor ja avas hoogsalt " Aafrika " ukse . </s> <s> Vahekäigu lõpus tervitas portjee teda otsekui vana tuttavat . </s> </p>
<p> <s> Klubi saal oli ringikujuline , kuhu segmendina lõikus lavapoodium . </s> <s> Viiest mängijast ( süntesaator , saksofon , soolo- ja basskitarr ning trumm ) koosnev orkester keris viimaseid hitte , mida Andreas võis kuulata oma Tartu-sõitudel autoraadio lugematutelt muusikakanalitelt . </s> <s> Siiski polnud neis sellist pillimeeste tülpimust , mida ta oli näinud ülesõidul Soome , vaadates kõrvalt ühepäevaturistide rutiinset " humpamist " laevaorkestri saatel . </s> </p>
<p> <s> Tantsupõrand polnud veel täitunud . </s> <s> Lae all keerlevate eri värvi prožektoritest valgustatud pöörlevate mosaiikkerade tähniline valgus täitis ruumi virvendavate mustritega . </s> </p>
<p> <s> " Sõbra poolest saad esimese tantsu , " ütles Viktor häält kõrgendades , et see muusika valjusust ületades Andreaseni jõuaks . </s> </p>
<p> <s> Nad olid võtnud " Campari't " apelsinimahlaga ja džinni toonikuga . </s> </p>
<p> <s> " Alustame vanamoodsalt ja madalalt , " oli Viktor baarileti ees tellimust kommenteerinud . </s> <s> Seejärel istusid nad tantsupõranda ääres olevatele pukkidele ümber väikese klaasist plaadiga ümara laua . </s> </p>
<p> <s> Andreas läks Kariniga tantsima . </s> <s> Ta ei teadnud , kas ta peab fokstrotti keerutama , nagu talle kunagi koolis oli õpetatud – kaks sammu vasakule , üks edasi ja pööre – või lihtsalt rütmis tammuma , nagu paljud tema kõrval tegid . </s> <s> Ta ei olnud nii kaua käinud tantsimas , ööklubist kõnelemata . </s> <s> Andreast läbis enesehaletsushoog . </s> <s> Ta kartis , et näeb välja naeruväärne ja et teda tuntakse ära . </s> <s> Aga kõik paarid olid iseendaga ametis . </s> <s> Karin vaatas talle julgustava naeratusega otsa ja järgis ta keha iga liigutust ning jalaastet . </s> <s> Rütm vedas kaasa ja Andreas tundis , et päevane pinge hakkab tasapisi järele andma . </s> <s> Ta ei piielnud enam altkulmu ja kõõritades inimesi , nagu algul tantsusaali sisenedes . </s> <s> Hämarus tegigi selle võimatuks . </s> <s> Ta oli tõesti andumas rütmile ja lõdvestumistungile . </s> </p>
<p> <s> Andreas jäi Kariniga tantsupõrandale mitmeks looks . </s> <s> Kui ta Viktori juurde tagasi tuli , oli sõber lõpetamas uut klaasi ja järjekordset sigaretti . </s> </p>
<p> <s> " Noh , kas said maigu suhu ? " küsis Viktor kaastundlikult , milles siiski ei puudunud oma irooniline varjund . </s> </p>
<p> <s> " Me läheme nüüd . </s> <s> Sa vaata ringi , vabu valentse liigub hulgi . </s> <s> Kohtume südaööl striptiisietendusel . </s> <s> Tule , kiisu ! " </s> </p>
<p> <s> Hetke pärast olidki Viktor ja Karin hajumas tantsivasse massi . </s> <s> Andreas aimas korraks nägevat neid teineteise embuses mööda keerlemas . </s> <s> Siis kadusid nad silmist . </s> </p>
<p> <s> Andreas seadis sammud teise tantsusaali . </s> <s> Kui ta selle ukse enda järel sulges , arvas ta jõudnud olevat keskaegsele karnevalile . </s> <s> Eelmise saali seltskonnast kümmekond ja enamgi aastat nooremad rebenenud teksastes või seelikujuppides , toppides , eest sõlmitavates särkpluusides , rinnahoidjateta , vikerkaarevärviliste salkus juustega , nina- , kõrva- , huule- või nabarõngastega tüdrukud huilgasid läbisegi koos sama nappides riietes poistega plaadikeerutaja väljahõigatud loo peale . </s> <s> Kõhu vahelihast põrutavad bassid , kõrvulukustav hard rock , välklampide sähvatusteseeriad , vängete parfüümide , higi ja alkoholi ving mattis Andrease nagu kõrbe liivatorm kaameli kõrval kükitava beduiini . </s> </p>
<p> <s> Andreas ei põgenenud . </s> <s> Ta tundis , et on tagasi mõnel 1960ndate rokiorgial , näiteks Woodstockis , millest ta , tõsi küll , oli üksnes lugenud ja mida tema ning ta eakaaslased koolipidudel sadu kordi lahjendatult olid matkida püüdnud . </s> <s> Aga siin pulbitses see nüüd uues , stiilitumas , hoolimatumas , agressiivsemas ja samas infantiilsemas väljenduses . </s> </p>
<p> <s> Andreas tõmbus saali otsas paistva nahktugitooli lähedusse ja kui sellelt õgiva suudluse lõpetanud paarike lendu tõusis , vajus ise selle sügavusse . </s> <s> Tooli läheduses tantsupõrandat ääristavale roostevabast raudtorule , näod tantsijate poole , toetusid hommikul temast mööda kihutanud " hennatüdruk " ja ta kaaslane . </s> <s> Sel hetkel pöördusid nad tema poole . </s> <s> Üle tüdruku näo libises üllatus . </s> </p>
<p> <s> " Kes see säga on ? " küsis poiss tüdrukult . </s> </p>
<p> <s> " L-õ-p-e-t-a ! " vastas tüdruk , häält pooleldi läbi nina venitades . " </s> <s> It's my business . " </s> </p>
<p> <s> " O-kay , " ümises poiss , loivates tantsupõrandale . </s> </p>
<p> <s> " Nii üksi ? </s> <s> Kas enjoy'me ? " küsis tüdruk Andrease kõrvale tugitooli käetoele istudes . </s> </p>
<p> <s> Tüdruku nurgelisevõitu piht jäi Andrease silmade kõrgusele . </s> <s> Akvarelselt laialivalgunud värvidega kaetud T-särk ulatus vaevu nabani . </s> <s> Särgi all pungitavad rinnad lasksid sel vabalt langeda . </s> <s> Ussipeakujulise pandlaga lõppev hõbetatud kitsas nahkvöö hoidis alt narmendava äärega poole reieni ulatuvat teksariidest seelikut . </s> <s> Särgi ja seeliku vahele jääv peopesalaiune paljand tõusis ja vajus hingamise rütmis . </s> <s> Naba läbistas kirurgilisest terastest hõbenupuga rõngas . </s> </p>
<p> <s> " Minu nimi on Stella . </s> <s> Kas sul ka nimi on ? " </s> </p>
<p> <s> Andreas imestas , et selline familiaarsus ei riivanudki teda . </s> <s> Tal sähvatas peast läbi opereti " Stella Polaris " pealkiri , küllap olid vanemad tütrele nime pannes seda vaatamas käinud , kui see ikka oli tüdruku õige nimi . </s> </p>
<p> <s> " On küll ... ; Andreas . </s> <s> Aga kuidas sa siis oma sõbra minema ajasid ? " </s> </p>
<p> <s> " A-see ... ; fuckbuddy ? </s> <s> Ma ei ajanudki teda . </s> <s> Vaba inimene , teeb mis tahab ... ; Mina näiteks tahan sinuga tantsida . " </s> </p>
<p> <s> Andreas vinnas end diivanisügavusest püsti . </s> <s> Hennajuustega " tähetüdruk " – fikseeris Andreas mõttes – oli sihvakas , ulatudes Andrease meeter seitsmekümne seitsmese kasvu juures talle laubani . </s> <s> Tüdruk tõstis seni ühel õlal pika rihma küljes rippunud valge lakitud buduaarikotikese diagonaalselt teisele õlale otsekui jahipauna ja nad sukeldusid tantsivasse massi . </s> </p>
<p> <s> Parasjagu tümitas discjockey tantsijaid kiirrongi rataste rütmis kõlava looga . </s> <s> Stella tõstis nagu enamus käed pea kohale , väristas , väänutas keha , hööritas puusi ning keksis muusika rütmis . </s> <s> Huilged , käteplaksud , jalgade trampimine – kõik sulas üheks pulseerivaks džungliks . </s> <s> See vääris oma nime – " Aafrika " , mõtles Andreas , hüpates alul kohmakalt , siis aga üha vabamalt Stellaga kaasa . </s> </p>
<p> <s> Vahepeal , end higiseks tantsinud , läksid nad baari ja tellisid šampanjat . </s> </p>
<p> <s> " Kas tik-takki läheb ? " küsis Stella , võttes kotikesest dražeekarbi " Tik-tak " , sellest omakorda väikese valge tableti ja puistas vastust ootamata Andrease pokaali . </s> <s> Teise – Andreas pani tähele , et see oli dražee – võttis ta oma karmiinpunaste küünepikendustega sõrmede vahele ja pistis Andreasele suhu . </s> <s> Värskendav mündimaitse valgus keelele . </s> </p>
<p> <s> " Ma oleksin selle teisegi võinud keelele võtta ! " hüüdis Andreas läbi hingematva müra . </s> <s> " Mis see oli , peavalutablett või ? " </s> </p>
<p> <s> " Ei , võlurohi , see , mis muudab sind nähtamatuks ! " </s> </p>
<p> <s> Nad tunglesid tagasi tantsupõrandale . </s> <s> Veniv rockblues oli õõtsuva massi jaganud liibuvateks paarideks . </s> <s> Stella pani käed Andrease kaela ümber ja toetas lõua ta õlale . </s> <s> Stella põsk puudutas Andrease kõrva . </s> <s> Andrease nina ja suu vajusid Stella säbrulistesse juustesse . </s> <s> Need ei olnudki värvitud . </s> <s> Stella oli punapea . </s> <s> Nagu Bloody Mary , ei , hoopis Elisabeth I , kes valis armukesi , aga abiellus hoopis Inglismaaga . </s> <s> Nüüd oli Andreas otse keset muskusepilve . </s> </p>
<p> <s> " Mis lõhn see on ? " </s> </p>
<p> <s> " Arva ära ... ; " Opium " . </s> <s> Sünnipäevakingitus . </s> <s> Fucking kallis . " </s> </p>
<p> <s> Andreas ei teadnud lõhnaõlimarkidest suurt midagi . </s> <s> Kuigi viimasel ajal reklaamiti kõvasti ka meeste lõhnu , " Bossi " ja " Armanit " – ja talle tundus , et nii mõnedki poisid või mehehakatised siin saalis olid seda kasutanud – , ta ise eelistas piirduda seebi ja habemeajamisveega . </s> </p>
<p> <s> Andreas tundis rammestust . </s> <s> Ta käed olid Stella tuharail . </s> <s> Stella kehasurve ühtaegu erutas ja uinutas . </s> <s> Korraks tõmbusid näod eemale . </s> <s> Nad vaatasid teineteisele silma . </s> <s> Stella halle iiriseid kattis uduloor . </s> <s> Ninaseljal ja põsesarnadel oli tedretähnide külv , mida polnudki püütud katta meigiga . </s> <s> Ainult lai selge kontuuriga suu oli värvitud telliskivipunaseks . </s> </p>
<p> <s> " Miks sa minu valisid ? " küsis Andreas poolsosinal , huultega Stella kõrva riivates . </s> </p>
<p> <s> " Ma ei tea . </s> <s> Sa olid kuidagi õnnetu . </s> <s> Äratasid usaldust . " </s> </p>
<p> <s> " Aga tegelikult ? " </s> </p>
<p> <s> " Come on ! </s> <s> Mis see siia puutub ? </s> <s> Ütleme , sa meeldid mulle . </s> <s> Võib-olla tahan sind aidata ? " </s> </p>
<p> <s> " Mismoodi ? " </s> </p>
<p> <s> " Nagu kõiki teiesuguseid , overworked ja underfucked inimesi . </s> <s> Ela , mees , ära unista . " </s> </p>
<p> <s> Midagi hoolimatut , isegi julma kõlas selles repliigis . </s> <s> Kas tõde ongi niisugune , mõtles Andreas . </s> <s> Ah , kurat , narriks jääd lõpuks ikkagi . </s> <s> Kui juba " Aafrikas " , siis möirga koos lõvidega . </s> </p>
<p> <s> Ta surus tüdruku tugevamini enda vastu . </s> <s> Läbi seeliku tundis ta oma paisuva peenisega Stella häbemekinku . </s> </p>
<p> <s> " Põgeneme siit ! " </s> <s> Stella hääles oli erutavat otsustavust . </s> </p>
<p> <s> " Kuhu ? " </s> </p>
<p> <s> " Ükskõik kuhu . </s> <s> Siin ei tõmba enam ... ; " </s> </p>
<p> <s> " Lähme minu poole . " </s> </p>
<p> <s> " Kuis arvad . " </s> </p>
<p> <s> Nad tunglesid käsikäes ukse poole . </s> </p>
<p> <s> " Sinu saak , jah ? </s> <s> Koori teda kõvasti ! " kostis ilkuv hääl , kui nad baariletist möödusid . </s> <s> Andreasele jäi märkamata , kas see oli öeldud talle või Stellale . </s> <s> Kui ta tagasi vaatas , tundis ta ütlejas ära Stella saatja . </s> </p>
<p> <s> Klubist väljunud , naaldusid nad seinale ahneks suudluseks . </s> <s> Seal oli teisigi paare . </s> <s> Andreas ei pannud neid enam tähele . </s> <s> Ta nägi nüüd ainult Stellat . </s> <s> Äkki leidsid nad end keset erksinist valgust . </s> <s> Kohe lahvatas kärgatus . </s> <s> Kuum ja metsik tuuleiil rebis alleed ääristavate pärnade alles lehtinud kroone . </s> <s> Hakkas sadama . </s> <s> Oli tunne , nagu oleksid nad seisnud kosest alla langeva veeseina taga . </s> </p>
<p> <s> " Jookseme ! " hüüdis nüüd Andreas . </s> <s> Pea huugas , keha tundus eemalduvat . </s> <s> Ta oleks pistetud nagu mingisse lahusesse , mis imes teda endasse . </s> <s> Aga see ei tekitanud hirmu . </s> <s> Ta tundis end kasvavat , paisuvat . </s> <s> Ta täitis kogu ruumi . </s> <s> Ta tundis , et tema ongi ruum . </s> <s> Küll oleks hea niimoodi surra . </s> </p>
<p> <s> Korterini oli mõnisada meetrit . </s> <s> Nad olid saanud läbimärjaks . </s> <s> Stella pluus oli kleepunud kehale . </s> <s> Väikesed teravate nibudega rinnad paistsid nüüd sellest nagu leek läbi hõõglambi tahmunud klaasi . </s> </p>
<p> <s> Nad jõudsid vallikraavini ja seda läbiva tunnelväravani . </s> <s> Värav , mis kandis Tallinna värava nime , sest hallil ajal algas sealt tee pealinna poole , oli üks Pärnu sümboleist . </s> <s> Voluutidega kaunistatud baroksel peafassaadil võimutses linna vapp : risti hoidev käsi ja võti . </s> <s> Vapp oli värskelt värvitud . </s> <s> Pidevalt sähvivad välgud tekitasid mulje , nagu oleks käsi tõusnud õnnistuseks . </s> </p>
<p> <s> " Lähme varju ! " </s> </p>
<p> <s> Tunnel oli avali nagu võidukaar . </s> <s> Tuul peksis vihma munakivisillutisele , mida niigi uhtsid pargist läbi värava all-linna poole voogavad veeojad . </s> <s> Otsekui oleksid nad seisnud mäsleva jõe kaldal , mis tahab linna uputada . </s> </p>
<p> <s> Stella rebis Andrease kivist väravasamba ja löövi vahele jäävasse orva . </s> </p>
<p> <s> " Pane mind , " sosistas ta kirglikult . </s> </p>
<p> <s> " Kohe jõuame minu poole . " </s> </p>
<p> <s> " Ei , ma tahan siin . " </s> </p>
<p> <s> Kiire liigutusega rebis ta endalt püksikud . </s> <s> Nii teeb mustkunstnik rinnataskust rätikuid välja kerides . </s> <s> Stella tõstis oma parema jala haagina Andrease puusale , vedas püksiluku lahti , jäigastunud peenis volksas välja . </s> <s> Andreas kobas Stella häbet . </s> <s> See oli libe ja kuum nagu troopikaöö . </s> <s> Siis ta sisenes . </s> <s> Overworked ja underfucked , kumises ta kõrvus . </s> <s> Selles rütmis võttis ta ka Stellat . </s> </p>
<p> <s> Keegi püüdis veel värava alt varju otsida , kuid põgenes ehmatusega tagasi vihma kätte . </s> <s> Andreas tundis , et oli üheks saanud mitte tüdruku , vaid hoopis iseendaga . </s> <s> Selleks oli vaja põgeneda läbi unustuse . </s> <s> Ja võita endas viigimeest , siin , Pärnus , Tallinna värava all , kus said kokku Arc de Triomphe ja Tituse Võidukaar ja Brandenburgi värav ... ; ja tuhanded kaared ja väravad , mille alt või millest läbi on kantud nii võitjaid kui langenuid . </s> </p>
<p> <s> Kui nad Andrease peatuspaigas veel pärast mitut ekstaasi teineteise embuses raugemist kuulasid , nägi Andreas end punktina hajumas tühjusse . </s> </p>
<p> <s> Striptiis jäigi nägemata , oli viimane mõte enne uinumist . </s> <s> Pikk päevatee kaob öösse . </s> </p></div2><div2 type="alaosa"><head> 5 </head>
<p> <s> DIE WOLLUST IST FÜRWAHR NICHTS ALS EIN SCHNELLER TRAUM . </s> <s> Andreas ärkas päikesest üle ujutatud toas suletud silmi . </s> <s> Läbi laugude murdus valgus punaseks hämuks . </s> <s> Ta oli lugenud tema eas pimedaks jäänud Jorge Luis Borgese esseest " Pimedus " , et punane on üks neid värve , millest pimedad kõige enam puudust tunnevad . </s> <s> Hämmastav , kui palju varjundeid on sellel elu värvil , mida ta lau siseküljel tajus ja millest pimedad olid jäetud ilma : purpurist bordooni , sarlakist karmiinini , vaarikast küpse kirsini . </s> <s> Ja nüüd veel henna , see kolm tuhat aastat vana värv , mis püsis muumiate juusteski . </s> <s> Pimestav , väljakutsuv , hukutav ... ; Andreas avas silmad . </s> <s> Kas see oli uni , kus ta ise oli üheks peategelaseks ? </s> <s> Või hoopis dekoratsioon , erinevatest raamatutest kokku loetud , üles seatud , et kujutleda ennast nüüd lavastajana ? </s> <s> Ja mis oli selle näidendi nimi ? </s> <s> Nabokovi " Lolita " ? </s> <s> Teda vaevas süütunne . </s> <s> Viigimees seisis taas kõrval . </s> <s> Hetkest oli saanud mälestus , Andreas hõljus selle varemete kohal otsekui saaki varitsev lind . </s> </p>
<p> <s> " Kui vana sa oled ? " küsis ta voodi äärel tema poole seljaga istuvalt ikka veel alasti tüdrukult . </s> </p>
<p> <s> Stella värvis , taskupeegel käes , ripsmeid . </s> <s> Ta nihutas peegli pisut kõrvale nagu autojuht , kes tahab möödasõitjaid paremini näha . </s> <s> Andreast mõõtis pisut ülbe , aga aval pilk . </s> </p>
<p> <s> " Sinu jaoks piisavalt . </s> <s> Ära karda , paragrahvi alla sa ei lähe . </s> <s> " Aafrikasse " ei pääsegi alla kahekümne ühe . " </s> </p>
<p> <s> " Ma ei mõelnud seda , ma mõtlesin , et ma võiksin olla sulle isa . " </s> </p>
<p> <s> " Aga sa ei ole . </s> <s> Õnneks . </s> <s> Siis oleks see verepilastus . </s> <s> Selle eest saaks tõesti karmilt ... ; Noh , ma olen kakskümmend üheksa . </s> <s> Oled rahul ? " </s> </p>
<p> <s> Stella tõusis , kõndis demonstratiivselt Andrease poole , punaka varjundiga hele häbemekolmnurk libises voodislebaja silme eest mööda . </s> <s> Ta läks vannituppa ja tuli sealt hetke pärast tagasi , riides – nii nagu Andreas teda eile oli kohanud . </s> </p>
<p> <s> " Seelik on veel niiske . </s> <s> Peab end tuulutama . </s> <s> Läheks õige randa . " </s> </p>
<p> <s> Stella katsus oma kõrgete tikk-kontsaga kannast avatud kingi ja krimpsutas nina . </s> </p>
<p> <s> " Oh shit ! </s> <s> Need on puhta märjad . </s> <s> Peab vist paljajalu minema . </s> <s> Mis seal ikka . " </s> </p>
<p> <s> " Oota nüüd veidi . </s> <s> Joome kohvi , " keelitas Andreas . </s> </p>
<p> <s> Ta ajas end üles , tõmbas püksid jalga – needki olid niisked , õnneks oli kapis veel teine paar , aga ta ei hakanud solidaarsusest Stellaga neid vahetama – , läks kööki ja lülitas kohvikeetja sisse . </s> </p>
<p> <s> " Räägime ikka ristiinimeste kombel . </s> <s> Sa oled muidu nagu ümberpööratud Alfie , öö läbi ratsutanud ja siis aidaa ! " </s> </p>
<p> <s> " Funny . </s> <s> Paistab , et oled palju lugenud . </s> <s> Konverseerime siis pealegi . </s> <s> Kes see Alfie oli ? " </s> </p>
<p> <s> " Ah , ühe romaani meespeategelane . </s> <s> See algas naise nurumisega : " Räägi mo'ga , Alfie . " </s> <s> Alfie ei tahtnud naiselt muud kui lõbu . " </s> </p>
<p> <s> " Kas see tähendab mind ? </s> <s> Et ma tahtsin ka sinult ainult lõbu ... ; ? </s> <s> Sina olid ju kuival , mitte mina . " </s> </p>
<p> <s> Nad istusid köögilaua ääres . </s> <s> Kohvimasin korises . </s> <s> Andreas laotas tassid lauale . </s> </p>
<p> <s> " Mina olin õnnetu ... ; nagu sa ütlesid , ja kuidas see oligi : overworked ja underfucked . </s> <s> Muide , mis mürki sa ikkagi mulle klaasi sokutasid ? " </s> </p>
<p> <s> " Extasy't . </s> <s> Kas ei tundnud ? " </s> </p>
<p> <s> " Kuule , tüdruk , selle levitamise eest võib tõesti kinni minna . " </s> </p>
<p> <s> Andreas püüdis dotseerimisega varjata oma hirmu . </s> </p>
<p> <s> " Aga ma ju ei levitanud . </s> <s> Sa oleksid võinud ka joomata jätta . " </s> </p>
<p> <s> " Aga sa ahvatlesid . " </s> </p>
<p> <s> " Eva ahvatles ka Aadamat . </s> <s> Ja siis aeti nad paradiisist välja . " </s> </p>
<p> <s> " Kartsid , et vana mees , ei saa muidu hakkama ... ; " </s> </p>
<p> <s> " Ei kartnud . </s> <s> Ja sa ei ole ju vana . </s> <s> Igaüks on nii vana , nagu ta end tunneb . </s> <s> Mul on kursavendi , kes roomavad ringi nagu rondid . </s> <s> Neid ei aita ka extasy . " </s> </p>
<p> <s> Andreas tundis , et ta kõikuma löönud mehelik eneseuhkus oli saanud kinnitust . </s> </p>
<p> <s> " Ma tahtsingi tegelikult su ees vabandada . </s> <s> Sa pole üldsegi mingi papi , nagu ma sulle autost hüüdsin . </s> <s> Täitsa norm mees . " </s> </p>
<p> <s> " Vabandus on vastu võetud . </s> <s> Sa siis õpid ? " </s> </p>
<p> <s> " Jah , Räpina aiandustehnikumis . </s> <s> Maastikukujundust . </s> <s> Tahtsin minna kunstasse arhitektuuri , aga ei pääsenud sisse . </s> <s> Ma oskan joonistada . </s> <s> Vahepeal tegin layout'e . </s> <s> Oli üks reklaamibüroo , see ei ütle sulle midagi . </s> <s> Olin bossi leival . </s> <s> Puhas deal . </s> <s> Siis läks boss naise ja laste juurde tagasi . </s> <s> Ma läksin Räpina . " </s> </p>
<p> <s> Andreast hakkas Stella üha rohkem huvitama . </s> <s> Tundus , et too polnudki ööliblikas . </s> <s> Ta pingutas , et mitte liiga isalik välja paista ja kõnetas tüdrukut tema tasemel . </s> </p>
<p> <s> " Aga kus sa elad ? " </s> </p>
<p> <s> " Ühiselamus . </s> <s> No problems . </s> <s> Ma olen kogu aja ühiselamus elanud . " </s> </p>
<p> <s> " Mida see tähendab ? " </s> </p>
<p> <s> " Isa suri ära , ema leidis uue lohutaja , ma jooksin kodunt minema . </s> <s> Siis saadeti mind Kaagverre ... ; " </s> </p>
<p> <s> Andreas võpatas . </s> <s> Ta oleks Stellale ulatatud kohvitassi peaaegu sülle kukutanud . </s> <s> Kui ta oli just ülikooli lõpetanud ja Tartu lehe juures reporterina alustanud , saadeti ta õpetajate päeva puhul kirjutama lugu Kaagvere eriinternaatkoolist . </s> <s> Et kuidas raskesti kasvatatavad tüdrukud elavad ja kuidas neile õpetust jagatakse . </s> <s> Ta mäletas , kuidas teel õpetajate tuppa teda näpiti ja sikutati . </s> <s> " Teeme maasikat sulle , poisu , " oli üks suuremat kasvu varaküps tüdruk talle visanud . </s> <s> Pärast oli ta kolleegidele rääkinud , et Kaagvere on üks nümfomaanide pesa ja et kui sinna kauemaks jääda , siis imevad nad sind tühjaks nagu ämblikud kärbse , paljas kitiinkest visatakse aia taha . </s> <s> Lugu ise sai muidugi väljapeetud , õpetajaid kirjeldas ta kui kommunistliku kasvatustöö eesrindlasi ja Kaagveret kui nõukogude pedagoogika suursaavutust . </s> </p>
<p> <s> Stella märkas Andrease kohmetust . </s> </p>
<p> <s> " Ära ehmata , see on täitsa lahe lastekodu . </s> <s> Ma käin seal vahest nüüdki . </s> <s> Mul on üks kasvataja seal korraga nii ema kui sõbranna eest . " </s> </p>
<p> <s> " Ei , sest pole midagi . </s> <s> Ma tean , mis on lastekodu . </s> <s> Ma olen ise ka Pärnus , et lastekodust kirjutada . " </s> </p>
<p> <s> " Mis ? </s> <s> Sa oled siis kirjanik või ? </s> <s> Meil oli kord üks reklaamikate omavaheline kohtumine . </s> <s> Seal oli palju kirjanikke , Sauter ja Kender ja üks naine veel ... </s> <s> Nad ütlesid , et on palgalehel copywriterite'na . </s> <s> Tegelikult on see karm job . " </s> </p>
<p> <s> " Ei , esialgu ajakirjanik . </s> <s> Oled ehk lugenud , Andreas Wiik . " </s> </p>
<p> <s> " Ma'i loe nii väga lehti . </s> <s> " Stiili " , " Aeda ja Kodu " , " Annet " ostan küll ... ; " </s> </p>
<p> <s> Stella jäi mõttesse . </s> <s> Hammustas siis huulde , vaatas otse Andrease silmadesse . </s> </p>
<p> <s> " Kuule , ega sa ei mõtle ometi kirjutada ... ; sellest ... ; eilsest ... ; ? " </s> </p>
<p> <s> " Rumal . </s> <s> Siis peaksin ju kirjutama ka endast . </s> <s> Ma ei tea nii lolli ajakirjanikku , kes iseennast ja oma allikat reedaks . </s> <s> Ja üldse , see on rohkem paparatsode leib . </s> <s> Ma tahan aidata oma sõpra . </s> <s> Temagi on lastekodust . </s> <s> See pandi nüüd kinni . " </s> </p>
<p> <s> " Aga lapsed , mis neist sai ? </s> <s> Kas jagati peredesse või müüdi välismaale ? </s> <s> Meil Kaagverest läks mitu tükki , kaks Soome , üks Rootsi . </s> <s> Pidid igatsema Eestisse tagasi ... ; " </s> </p>
<p> <s> " Ei . </s> <s> Need lapsed tõsteti ringi Niidu metsa . </s> <s> Ühiselamutesse . " </s> </p>
<p> <s> " Oh , jumal tänatud . " </s> </p>
<p> <s> Stella hääles oli kaastunnet . </s> </p>
<p> <s> " Aga kuule , nii ma võin ju jäädagi siia . </s> <s> Juttu jätkub kauemaks . </s> <s> Ma hakkan su allikaks . " </s> </p>
<p> <s> " Pole paha mõte . </s> <s> Ma pean vahepeal linnavalitsuses ära käima . </s> <s> Nemad kardavad küll ajakirjanikke nagu tuld . " </s> </p>
<p> <s> " Ma tegin nalja . </s> <s> Tegelikult ma peaksin nüüd minema . </s> <s> Tädilastele kommi viima ja head nägu tegema ... ; Näe , seelik on ka juba päris tahe . " </s> </p>
<p> <s> " Sul on siis tädi Pärnus ? " </s> </p>
<p> <s> " On jah , aga ta on harjunud ootama . " </s> </p>
<p> <s> " Stella ... ; kas see on ikka su õige nimi ? " </s> </p>
<p> <s> " Come on , miks ma peaksin sulle valetama ? " </s> </p>
<p> <s> " Ma tahaksin sult midagi küsida . " </s> </p>
<p> <s> " Küsi , minu asi on , kas vastata või ei . " </s> </p>
<p> <s> Andreas otsis sõnu . </s> <s> Ta tahtnuks veel ühes oma kahtluses selgust saada , kuigi teadis selle nõmedust . </s> </p>
<p> <s> " See , et ... ; kas sa oled puhas , et sa eile niimoodi ... ; ilma kummita ja ... ; Kas sa ei karda rasestumist ... ; " </s> </p>
<p> <s> Stella kargas taburetilt , nii et see kolinal ümber kukkus , ja tormas tuppa . </s> <s> Ta tiirutas ümber laua , lõi jalaga voodit , vehkis kätega . </s> <s> Ta oli kahvatu ja karjus hüsteeriliselt köögi poole , kuhu Andreas naelutatult istuma oli jäänud . </s> </p>
<p> <s> " Täitsa lõpp . </s> <s> Kelleks sa mind pead ? </s> <s> Litsiks või ? </s> <s> Kuidas sa küll nii loll oled . </s> <s> Iga lits oleks sulle kummi peale tõmmanud . " </s> </p>
<p> <s> Ta tuli tagasi kööki , kummardus Andrease kohale . </s> <s> Ta silmis põles leek . </s> <s> Andrease ees oli nüüd naine nagu tulekahju . </s> </p>
<p> <s> " Kuula mind , mis ma sulle ütlen , va tobu . </s> <s> Ma nägin sind eile juba siis , kui sa klubisse tulid , keegi mees , sina ja üks naine . </s> <s> Ma arvasin , et see on sinu naine . </s> <s> Aga kui sa diskosse vajusid ja ma sind uuesti nägin , oli mul selge , et nüüd on minu võimalus ... ; Ma teesklesin üllatust . </s> <s> Miks sa'i arva , et kiinduda võib ka esimesest pilgust ? </s> <s> Te olete ikka kõik sitalt vanaaegsed . </s> <s> Ma tahtsin sind ... ; Ma usaldasin sind ... ; Ma nägin sinus seda kaitsvust ... ; mille ma kaotasin koos isaga ... ; Eile andsid sa mulle võimaluse seda tagasi võita ... ; " </s> </p>
<p> <s> Stella silmis olid pisarad . </s> <s> Ta ajas end sirgu . </s> </p>
<p> <s> " Ja nüüd ma lähen ... ; " </s> </p>
<p> <s> Andreas püüdis teda õlgadest haarata , aga tundis stseeni naeruväärsust . </s> <s> Ta oli niigi kõik ära rikkunud . </s> </p>
<p> <s> " Kas me veel näeme ? " küsis ta uksel minejale järele . </s> </p>
<p> <s> Stella oli juba jõudnud koridori alumise trepiastmeni . </s> <s> Ta vaatas üles . </s> <s> Andreasele viirastus ta oma tütar . </s> </p>
<p> <s> " Up to you ! " hüüdis ta . </s> </p>
<p> <s> Koridor lõhnas muskusest . </s> <s> Andreas sulges enda järel vaikselt ukse . </s> <s> Seesama lõhn oli toaski . </s> <s> Tegelikult on see ju " Opium " , mõtles Andreas . </s> </p>
<p> <s> Kella kolmeks pärastlõunal oli Andreasel kokku lepitud kohtumine linnavalitsuses . </s> <s> See asus kunagise raeliikme ja politseiülema Harderi majas . </s> <s> Ühe mehe luksuslikust kodust oli saanud linna raekoda . </s> <s> Viktor oleks kindlasti vaimustunult seletanud , kuidas see 18. sajandi lõpul valminud ja tänagi Pärnu üks esinduslikumaid maju annab tunnistust klassitsismist oma kolmnurkse ehisviilu ja antiikeeskujule viitava hammasvööga selle külgedel , kuidas neli pilastrit hoone keskel rõhutavad tema väärikust ja harmoonilist üldilmet . </s> </p>
<p> <s> Kui Andreas minut enne kolme – Andreas pidas lugu täpsusest , seda oli temas harjutanud sõjaväeteenistus – raekoja uksest sisse astus , seisis ta kõrge trepi alguses . </s> <s> See polnud küll nii kõrge kui Tallinna või Tartu raekojas , mis olid ju otseselt linnakeskmeiks ehitatud , ometi vilksas Andreasel peast läbi mõte , et võimuhoonete kõrgetel treppidel peab olema mingi varjatud eesmärk . </s> </p>
<p> <s> Raekoja sissekäik oli otsekui taevatrepp . </s> <s> Selle ülemisel astmel otsustas Peetrus , kas lendad alla tagasi või pääsed taevariiki ehk siis linnapea jutule . </s> <s> Alla pidi </s> </p>
<p> <s> tulema niikuinii , kuid see võis olla juba lootusest </s> </p>
<p> <s> õnnistatud või allkirjastatud ja pitseeritud paberiga </s> </p>
<p> <s> laskumine . </s> </p>
<p> <s> Andreasele meenus , kuidas ta 1980ndate keskel oli seisnud ühes Moskva parteimajas punase sametiga kaetud trepimademel . </s> <s> Majas endas otsustati , keda lubada välismaale , keda mitte . </s> <s> Sellele eelnes instruktsioon tavaliselt mõne nürimeelse pilgu ja ordenitest kõliseva rinnaesisega sõjaveteranist ametniku juures , kes resideeris kõrge lae ja kristall-lühtriga toas , mille ainsaks sisutuseks oli massiivne rohelise kaleviga kaetud kirjutuslaud kahe tooliga . </s> <s> Ühel neist istus oma kunagiselt võimukalt positsioonilt sinekuuri saadetud kabineti peremees ise , üle laua aga siseneja otsekui ülekuulatav . </s> <s> Volangidega valgest batistist põrandani ulatuvate kardinatega aknaseina vastas rippus hiiglaslik maailmakaart – Nõukogude Liitu tähistav Euraasia mandri osa värvitud punaseks . </s> <s> Seinalt vaatas vastu Gorbatšovi esinduspilt – stalinlikust minevikust pärit ametniku silmis ilmne dissonants . </s> </p>
<p> <s> Seda kõike nägi Andreas alles kabinetti sisenedes . </s> <s> Paljudele trepil ootajatele aga jäigi kabinet kättesaamatuks unelmaks . </s> <s> Trepi kõrval seisis vahiputka , kus sinise vormimütsiga valvur hõikas kas telefonikõne peale või mõne mukitud matrjoona – valged hõredad juuksed tupeerituna pealael , roospunaseks võõbatud suu käsnase näo keskpunktiks – toodud paberilehe järgi fuajeesse kogunenud massi hulgast väljavalituid . </s> <s> Nood võtsid end järjekorda . </s> <s> Valvur laskis punasest plüüsist vutlarisse peidetud ketil langeda ja järjekord tormas trepist üles kõrgustesse . </s> </p>
<p> <s> Andreas mäletas üht tragikoomilist vahejuhtumit . </s> <s> Sadade kilomeetrite tagant Tambovist oli tulnud sealse laulukoori dirigent nõutama koorile luba väljasõiduks Prantsusmaale vene kultuuri päevadele . </s> <s> Midagi oli olnud taotluses valesti , nii et vaene mees oli pidanud ette võtma tee Moskvasse juba teist korda . </s> <s> Nüüd närvitses ta hirmust ja ootas matrjoonat , et oma parandatud paberike üle anda . </s> <s> Ta käed värisesid , raske lõualotiga ümaralt näolt voolas higi . </s> <s> Ta pühkis seda lakkamatult suureruudulise ninarätiga , mille seejärel kokkupigistatult taskusse surus . </s> <s> Teises käes hoidis ta paberit . </s> <s> Ärevusest läks tal aga rätik ja paber segi , nii et taskusse hakkas ta toppima hoopis paberit . </s> <s> Eksitust märgates oli paber juba käkrunud . </s> <s> Mees aimas , mis teda nüüd ees ootab . </s> <s> Ta silmad märgusid meeleheitest . </s> <s> Ta püüdis paberit põlve peal sirgemaks triikida . </s> <s> Matrjoona saabus trepile . </s> <s> Ta hõikas meest , sirutades välja minisardellidena näivate sõrmedega käe . </s> <s> Sellesse pidi ulatatama paber . </s> <s> See ulatatigi . </s> <s> Matrjoona heitis paberile pilgu ja peaaegu kiljatas : </s> </p>
<p> <s> " Što-že takoje ? </s> <s> V takom vide dokumenta prinimatj prosto ne vozmožno ! " </s> </p>
<p> <s> " Gospodi pomiluite ! " ahastas mees Tambovist ja langes peaaegu põlvili . </s> </p>
<p> <s> Ta hakkas kiiresti seletama , et tal on süda haige , koor kolm aastat harjutanud , isegi prantsuse keele tundides käinud , et nad ei vaja päevaraha , võtavad oma toidu kaasa , ei tule bussist väljagi , sõidavad hotellist otse kontserdimajja , et nende sooviks on vaid prantslastele näidata Tambovi koori ja nõukogude kunsti kõrget taset . </s> </p>
<p> <s> Matrjoona kadus trepikõrgustesse . </s> <s> Mõne aja pärast võttis valvur telefoni ja hõikas seejärel dirigendile : " Možete idti , vas prinimajut , " ja laskis piirdeketi alla . </s> </p>
<p> <s> Tambovi mees ronis ägisedes trepist üles . </s> <s> Andreasel hakkas hirm , et mees variseb kokku enne kabinetti jõudmist . </s> <s> Ei varisenud õnneks . </s> <s> Ta oli pääsenud ja ilmselt oli pääsenud ka Tambovi laulukoor . </s> </p>
<p> <s> Linnapea oli Andreasele vastu tulnud . </s> <s> Laia särava naeratusega otsekui Päikesekuningas seisis ta trepi ülemisel astmel – joonsirgete viikidega helehallid püksid , tumesinine kaherealine vasevärvi nööpidega klubipintsak , kiiskavvalge särk , briljandiga nõel ehtimas sidrunkollast lipsu – , sirutades juba kaugele ette terekäe . </s> </p>
<p> <s> " Mis rõõm näha kadunud poegi koju jõudmas ! " hõikas ta pateetiliselt . </s> </p>
<p> <s> " Leon Lõvi , olge lahked ! " tutvustas ta end Andrease kätt surudes ja teisega kabineti poole viibates . </s> <s> Andreas märkas selle nimetissõrmes kuldklotserit . </s> </p>
<p> <s> " Andreas Wiik " Uudislehest " ... ; Kadumisest on muidugi asi kaugel , " vastas Andreas suutmata varjata oma imestust nii kummalise nime üle . </s> <s> Aga nimi ei rikkuvat meest , vastupidi , siin näis olevat tegemist juhtumiga , kus mees ongi oma nime nägu . </s> </p>
<p> <s> Andreasele tundus , et linnapea oli oma tervituslause põhjalikult läbi mõelnud , võib-olla isegi abi küsinud suhtekorraldusnõunikult , kelle kaudu Andreas oli kohtumise reserveerinud . </s> <s> Vihje Rembrandti kuulsale maalile pidi rõhutama ühelt poolt ootaja rõõmu , teiselt poolt poja süütunnet lahkumise pärast . </s> </p>
<p> <s> " Teame , teame . </s> <s> Oleme lugenud teie artikleid . </s> <s> Väga põhjalikud , ja ma ütleksin , samas julged , kui tohib öelda , isegi kirglikult julged ... ; " </s> </p>
<p> <s> Andreas ei võtnud meelitust tõsiselt . </s> <s> Kogenud ajakirjanikuna ta teadis , et see oli öeldud kammitsetusest ülesaamiseks ja usalduse võitmiseks . </s> <s> Ta ei lootnud ka linnapealt saada mingit olulist informatsiooni . </s> <s> Aga ta teadis : selleks et alluvaid mõnevõrra rohkem rääkima panna , tuli alustada rituaalse visiidiga kõige kõrgemale . </s> <s> Niikuinii antakse mingil hetkel asi käsitlemiseks aselinnapeale või osakonnajuhatajale . </s> <s> Seepärast ei hakanud Andreas ka diktofoni välja võtma , mis oleks olukorda tarbetult pingestanud . </s> <s> Ta lasi linnapea joviaalsusel voolata . </s> </p>
<p> <s> Sekretär serveeris kohvi . </s> </p>
<p> <s> " Kas läheks väike konjak ... ; või viski ? " küsis linnapea baarikapi juurde astudes . </s> </p>
<p> <s> " Kui , siis ehk õige pisut konjakit . " </s> </p>
<p> <s> Nad võtsid istet pehmetes nahktugitoolides väikese ümara diivanilaua ääres . </s> </p>
<p> <s> " Millega saame kasulikud olla ? </s> <s> See teeks meile au – aidata teid ja teie väärikat väljaannet . " </s> </p>
<p> <s> Linnapea jätkas rituaalsel lainel . </s> <s> Näis , et suhtekorraldusnõunik polnud teda probleemist teavitanud või ta – kogenud parteipoliitikuna – lasi ajakirjanikul selle kõigepealt ise sõnastada , et siis vastamiseks sobiv taktika valida . </s> </p>
<p> <s> " Härra Lõvi , ma olen mures Rääma lastekodu saatuse pärast . </s> <s> Olen ise koos lastekodulastega üles kasvanud . </s> <s> Vähemalt ühte neist , arhitekt Viktor Kovkinit võin oma sõbraks pidada . </s> <s> Arvan , et kellelgi pole ükskõik , mis saab majast , lastest ... ; seal inimeseks kasvanute mälestustest , kui neil pole enam kinnituskohta . </s> <s> Kuuldavasti on maja juba müüdud ja sinna tuleb hotell ... ; ? " </s> </p>
<p> <s> " Jaa , muidugi , mind on informeeritud , " möönis linnapea , " mis aga puutub kinnituskohta , siis minu andmetel pole lastekodu Rääma mõisas olnud mitte algusest peale . </s> <s> Linn andis talle kuuluva mõisahäärberi lastekodu käsutusse 1920. aastal . </s> <s> Ma isegi ei tea , kuhu peaksime panema mälestustahvli selle esimese asukoha tähistamiseks , ilmselt endise Feldmanni vabrikumaja krundile . " </s> </p>
<p> <s> Andreasele paistis , et linnapea on kaitselahinguks põhjalikult ette valmistatud , kuigi Andreasel polnud kavatsust teda rünnata . </s> </p>
<p> <s> " Aga , et sinna nüüd hotell tuleb , siis , kuidas ma ütleksin ... ; No ütleme nii : ka linn on omanik nagu iga teinegi omandiõiguse subjekt , kes võib ja lausa on kohustatud omandiga nii ringi käima , et see linna üldise arengukavaga kokku läheks ja linnale kasu tooks ... ; " </s> </p>
<p> <s> Lõvi näolt oli heatahtlik naeruvirve hajunud . </s> <s> Äkki istus Andrease ees inimene , kes peab õigustama tegu , mille konkreetsed motiivid lähevad vastuollu üldise huviga . </s> </p>
<p> <s> " Jaa , härra Wiik , ma tean , mis te nüüd selle peale ütlete . </s> <s> Et Rääma lastekodu oleks võinud pärast renoveerimist sinna edasi jätta . </s> <s> Kovkin käis ka siin seda seletamas . </s> <s> Seda arutatigi , aga volikogu leidis , et see läheb liiga kulukaks ja parem on lastekodu juba üle viia Niidu parkmetsa . </s> <s> Et kui ükskord linn rikkamaks saab , siis ehitatakse sinna uus lastekodu koos peahoone , saali ja kõige muu sinna juurde kuuluvaga . </s> <s> See oli volikogu otsus , praegune Rääma maja erastatavate objektide nimekirja lülitada . </s> <s> Ja ütleksin , et linnapeana olen mina volikogu sõdur ... ; " </s> </p>
<p> <s> Linnapea näis nautivat efektset argumenti oma selgituse lõpus . </s> <s> Ta oli tagasi saanud enesekindluse ja säras taas . </s> <s> Ta tõusis hoogsalt ja astus vanalinna poole avaneva akna juurde : </s> </p>
<p> <s> " Tulge , vaadake , kas te tunnete veel ära oma kodulinna ? </s> <s> Mina olen siin elanud küll alles kümmekond aastat , aga selle aja seeski on nii palju muutunud . </s> <s> Ma ütleksin , et hallist , endasse sulgunud provintsikeskusest on saanud värviline , soe , sõbralik suvitamise ja tervise taastamise linn ... ; Me oleme vist üheealised . </s> <s> Siis peaksime mäletama , missugused olid Pärnu-taolised väikelinnad nõukogude ajal ... ; Tallinnast ja Moskvast almust kerjama alandatud kolkad . </s> <s> Selle kõik on toonud meile kapitali vaba liikumine . " </s> </p>
<p> <s> Andreas astus akna juurde . </s> <s> Raekoja ees askeldasid turistid , pealtnäha soomlased . </s> <s> Koos kevade puhkemisega avanenud tänavakohvikutes nautisid istujad menüüd ja püüdsid möödujate pilke . </s> <s> Paremat kätt jääval , vahepeal lastepargiks muudetud Vana turu platsil sirguvate puude äsjapuhkenud rohelus harmoneerus punaste kivikatuste ja valgeks võõbatud majaseintega . </s> <s> Andreasele meenusid Naantali , Visby – mõlemad mereäärsed linnakesed , kus ta oli samasugust õdusust tundnud , enne veel , kui värvid ta kodulinna jõudsid . </s> <s> Valge , terrakota punane ja oliivroheline kirka sinise taustal – eks sellised olid ka Itaalia linnakesed , kus tal hiljaaegu oli avanenud võimalus käia . </s> <s> Üksnes väiklane kadedus võis panna silmi sulgema tema kodulinnas toimunud muutuste ees . </s> <s> Et nüüd lastekodu sellele jalgu jäi , siis võis ju seda ka progressi ohvrina käsitleda , mõtles Andreas irooniaga . </s> <s> Teda häiris pisut linnapea müügimehelik ja lihtsustatud lähenemine kapitalile . </s> <s> Aga niisugune oli olnud kõigi nende aastate Eesti poliitika . </s> </p>
<p> <s> " Te vist olete ise ka ärimees , " reageeris Andreas linnapea müügimehelikule ja loosunglikule jutule . </s> </p>
<p> <s> " Ah , te mõtlete seda suhtumist ärisse ja kapitali . </s> <s> Ütleme , et olen küll . </s> <s> Minu vanematel oli talu ja hulk metsa . </s> <s> Eks sealt see alguse sai . </s> <s> Müüsime kõigepealt ise , siis hakkasime vahendama teiste metsa . </s> <s> Siis panime saeveski käima ... ; meil on veofirma ... ; kinnisvara . </s> <s> Aga linnapeana mõistagi olen tegevjuhtimisest loobunud , aktsiaid haldab üks advokaadibüroo . </s> <s> Teie rahustuseks võin öelda , et lastekodu maja ja krundi ostmisega ei ole minu firma ka kõige kaudsemaltki seotud . " </s> </p>
<p> <s> Andreasele paistis , et linnapea jaoks oli lastekodu teema ammendatud . </s> <s> Kohtumise initsiatiivi enda kätte haarates astus ta Andreasele ligi ja patsutas korraks külalise vasakut õlavart . </s> </p>
<p> <s> " Teie , härra Wiik , olete õpetatud kirjamees . </s> <s> Ja Pärnust pärit . </s> <s> Ma tahaksin teilt midagi küsida ... </s> <s> Kas te ei tahaks osaleda Pärnu legendi , või kuidas nad seda nüüd peenelt nimetavad , mainekujundusliku projekti väljatöötamisel . </s> <s> Arvan , et see võiks olla lausa teie patriootlikuks kohuseks . </s> <s> Mina olen ikkagi hingelt ärimees , tunnistan seda ausalt . </s> <s> Aga äri vajab ... ; ütleme nii ... ; saatesõna ... ; või sissejuhatust või ... ärge pange pahaks ... ; head sõnavahtu . </s> <s> Linna arengukava , mille me siin oleme juba vastu võtnud ja mida pidevalt täiendame , näeb Pärnu väljavaadet tervise- ja konverentsiturismi keskusena . </s> <s> Aga kuidas seda siduda üheks linnateooriaks , see vajab ajurünnakut . </s> <s> Palju rünnakuid . </s> <s> Mina kutsuksin teid kaasa lööma . " </s> </p>
<p> <s> Andreas oli üllatunud . </s> <s> Ta oli linnavalitsusse tulnud omamoodi õigust nõudma , vastust küsima ühele järjekordsele , võib-olla isegi igavesele küsimusele , miks ühishuvi , olgu see kui tahes nõrga tagalaga , peab taanduma erahuvi ees . </s> <s> Miks ollakse valmis nii lihtsalt , ilma vähimagi vastupanuta ära müüma ajalugu , mida ju lastekodu endas kannab ? </s> <s> Ta oli siia tulnud esitama Viktori küsimusi , selleks et pärast vastuse saamist – vastuse , mille adekvaatsuses oli tal põhjust kahelda , sest müük oli juba aset leidnud – oleks ta võinud välja käia Viktori unistuse Pärnust kui lastekodulinnast . </s> <s> Nüüd aga teeb linnapea Leon Lõvi – Andreasel assotsieerus see hetkeks " Aafrikaga " , kus ta eile lõvi kombel oli otsustanud kaasa möirata – lausa kahekordne Lõvi talle ettepaneku hakata ise Pärnu legendi kujundama . </s> </p>
<p> <s> Andreas tundis end lõksus olevat . </s> <s> Ta tahtis linnapeale öelda , et selle legendi kujundamiseks poleks vaja suhtekorraldustellimust teha , et Viktor Kovkinil on see juba paberil , et tuleks lihtsalt olemasolevast kinni hoida ja seda võimendada . </s> <s> Tuleb leida see väärtuslik taim , mis on juba tärganud ja juuri ajanud , pealseid kasta ja väetada . </s> <s> Aga ta ei öelnud seda , sest Andreasele tundus , et sel juhul oleks ta Viktori reetnud . </s> <s> Teisalt ei saanud ta linnapeale kohe " ei " öelda , sest siis oleks ta reetnud iseend ja võib-olla kaudselt jällegi ka oma sõpra . </s> </p>
<p> <s> Ta teadis , et tegelikult on legendid need , mis lasevad kõigel elavana paista . </s> <s> Nii nagu inimese identiteet luuakse läbi minalegendi , läbi omamüüdi , nii luuakse see iga elada tahtva asja , koha , maja , linna või küla , isegi riikide ja rahvaste ümber . </s> <s> Nimi on legendi sissejuhatus . </s> <s> Kõik algab nimetamisest . </s> <s> Nimetamine on hingestamine . </s> <s> Viktor arhitektina oli veendunud , et koht kannab endas vaimu ja et kui koht kaob , siis sureb ka vaim . </s> <s> Andreas oli teistsugusel arvamusel . </s> <s> Ta jagas pigem kabalistide uskumust , et tähed olid enne kui tähistavad sõnad ja nendega omakorda tähistatav maailm . </s> <s> Jumal oli kunagi öelnud : " Saagu valgus ! " ja valgus sai . </s> <s> Jumal lõi sõnaga " valgus " maailma . </s> <s> Nii loovad ka inimesed iga hetk maailma , häälikute , tähtede ja neist omakorda moodustatud sõnade abil . </s> <s> Mida rohkem sõnu , seda rikkalikum maailm . </s> <s> Andreas oli valmis selle põhjendamiseks , et sõnad või nimed kannavad endas hinge , maailmaloovuslikku alget , tooma mitmeid näiteid . </s> <s> Kui Eesti pääses 1990ndate algul välja nõukogude impeeriumist , siis nimetati seda Joona pääsemiseks vaala kõhust . </s> <s> Rudolf Tobiase 20. sajandi algul kirjutatud oratoorium " Joona lähetamine " oli just uuesti avastatud ja kontserdikavadesse võetud , seda kuulati hardusega . </s> <s> Ühte muusikateosse oli kokku võetud kogu Eesti ajalugu . </s> <s> Eestile ja tema ajaloole oli antud piibellik tähendus . </s> <s> Aga enne seda , peaaegu kõik need viiskümmend aastat , millest viiskümmend neli tähistasid Andrease elu Eestis , käis võitlus sõnastamise ja nimetamise õiguse pärast . </s> <s> See võttis kõige absurdsemaid vorme : näiteks Eesti vetes elavatest kaladest kirjutatud raamat ei tohtinud kanda pealkirja " Eesti kalad " , vaid see pealkirjastati " Eesti NSV kalad " ; kõik väitekirjad pidid olema tõlgitud vene keelde ; üks Andrease kursusekaaslasi ülikoolist sattus seetõttu naeruväärsesse olukorda , kui pidi kaitsma oma väitekirja " Eitus eesti keeles " vene keeles . </s> </p>
<p> <s> Andreas oli seda nimetanud sissisõjaks , mis käis maailma – ükskõik kui mikroskoopiliselt väikese , aga sellele rahvakillule universumi tähendusega maailma säilitamise nimel . </s> <s> See sõda sai taas avaliku kuju 1980ndate laulvas revolutsioonis , mil eestlased lehvitasid sini-must-valgeid trikoloore ja laulsid mitmesajatuhandekesi ühel häälel " Eestlane olla on uhke ja hää ! " . </s> <s> See oli enesesõnastamise ja ühtlasi oma maailma sõnastamise ekstaas . </s> <s> Andreast , kes kogu oma hinge ja koolitatud sõnasuutlikkusega oli kaasa löönud Eesti-maailma säilitamisel ja taastamisel , riivas valusalt , et pärast Eesti iseseisvaks riigiks saamist hakkas eestilik maailm ise laiali valguma ja hajuma . </s> <s> Ta võis leppida veel sellega , et seltsid , kauplused , ettevõtted , restoranid , hotellid võtsid endale Eesti aladel varem käibinud nimesid . </s> <s> See avardas tõepoolest maailma vertikaalselt , osutades Eesti vastuolulisele ajaloole . </s> <s> Kas või seesama Perona Pärnu kunagise tõenäoliselt ladina algupäraga nimena – Andrease kõrvus riimus see itaalia Veronaga – , mis 1980ndatel vallandunud muinsuskaitseliikumises kleepus kõigepealt baarile , siis hotellile ja levis nüüd nimemärgina otsekui kulutuli . </s> <s> Selle eelajaloos Sauga jõe ja tema käärus asunud Vana-Pärnu nime kaudu antakse Pärnu-maailmale müstiliste sügavusteni ulatuv mõõde . </s> <s> Või siis Bernu , mis tähendaks linna sidumist araablasest rännumehe al-Idrisiga ja aastaga 1154 kui Pärnu esmanimetamise ajaga . </s> <s> Aga Pernau nime kasutamisega oleks Andreas olnud juba ettevaatlikum , mis sest , et sakslased just sellisena Pärnut tunnevad . </s> <s> Lätlastele oleme ju Pernava , venelastele Pjarnu . </s> <s> Igat niisugust keelelist kohanemist võttis Andreas kui suveräänsuse mingi ruumiosa loovutamist , millest nüüdseks oli saanud lausa epideemia . </s> <s> Kõikjal , siinsamas Pärnuski õitses nimedes inglise keel . </s> <s> Kunagisest " Rannahoone " restoranist – Andreasele tundus see liitsõna juba ise luuletusena – oli saanud " Sunset Club " . </s> <s> Ka lastekodu asemel kavandatava hotelli nimeks ei soovitud " Räämat " , mis kohavaimu tähistamise seisukohast olnuks loogiline , vaid tulemas oli " Exclusive " . </s> <s> Seesuguseid " erandlikke " hotelle võib maailmas loetleda tuhandeid , " Rääma " oleks aga üks ja ainus , mõtles Andreas kibestumisega . </s> </p>
<p> <s> Selles ongi nimemaagia olemus , et ta loob maailma tema ainukordsuses . </s> <s> Legend teeb nimest pärisnime . </s> <s> See kindlustab asja , koha , inimese eluvõime ka siis , kui seda asja ennast enam pole , koha vormid on muutunud , inimesest on saanud põrm . </s> <s> Sõnad , nimed , legendid , mälestused , raamatud – see kõik on palju tõelisem maailm sellest , mida igapäev elatakse . </s> <s> Sest kui poleks sõnu , kirja , raamatuid , mälestusi ja mälestuste mälestusi , siis poleks meie jaoks ka seda maailma . </s> <s> Nii tahtnuks Andreas hüüda kõigile . </s> </p>
<p> <s> Nüüd seisis ta siin , Pärnu võimu keskpunktis , linnapea Lõvi ees , naelutatult nagu saakloom enne viimset heitlust ; linnapea ees , kes oli esitanud talle väljakutse , mille vastuvõtmine oleks tähendanud tõestust , et " kadunud poeg " on taas koju jõudnud . </s> </p>
<p> <s> " Noh , ärge võtke , härra Wiik , minu ettepanekut nüüd mingi maffiameeste ettepanekuna , millest ei saa loobuda , " katkestas linnapea piinlikult pikaks veninud vaikuse . </s> </p>
<p> <s> " Siin on minu nimekaart , alati võite helistada . </s> <s> Ütleksin : ka siis , kui ma enam linnapea pole . </s> <s> Sest Pärnu ju jääb kodulinnaks nii mulle kui teile . " </s> </p>
<p> <s> Linnapea vajutas laual olevale nupule . </s> </p>
<p> <s> " Aga nüüd , kui lubate , saadetakse teid Kääramehe juurde . </s> <s> Ta on osakonnajuhataja , kes vahetult tegeles lastekodu müügiks ettevalmistamisega . </s> <s> Tal on teile ka kõik vajalikud paberid ette näidata . </s> <s> Te tulite ju ikkagi lastekodust kirjutama ... ; " </s> </p>
<p> <s> Linnapeas ärkas taas päikesekuninglik suuremeelsus . </s> </p>
<p> <s> " Aga ärge unustage seejuures linna ennast , " ütles ta Andrease kätt surudes ja teda sekretärile üle andes . </s> </p>
<p> <s> Nii läkski , nagu Andreas oli ennustanud : lossi torni paistab päike , all koridoride hämarates labürintides sebivad ametnikud liigutavad oma kabinettide salapärases vaikuses pabereid ja koos nendega majade ja inimeste saatusi . </s> </p>
<p> <s> Sisenedes Kääramehe kitsukesse , tikutoosi meenutavasse hoovipoolse aknaga kabinetti , mis sai oma valguse vastasmaja krohvitud seinalt , tundis Andreas end seisvat otsekui ämblikuvõrgu ees , mille keskel punnsilmne ja puravikutaolise paksu tagaosaga putukas varitseb kannatlikult oma saaki . </s> <s> Kõik siin , iga väiksemgi detail , alates poole meetri kõrgustest paberikuhjadest kirjutuslaual , riiulitest , millel seaduste ja määruste köited segamini ebamäärase sisuga brošüüride , kinkeraamatute ning plakatirullidega , pliiatseid ja pastakaid tuubil täis topsist kirjutuslaual , üleajavast paberikorvist ning lõpetades üles kääritud käistega triiksärgis ja ajast-arust vaiguvärvi sarvraamprillidega toasistuja endaga , kõneles , et selles kuningriigis saab olla ainult üks valitseja , ja see on tema – Kääramees . </s> <s> Andreasele jäigi teadmata , mis on selle jässaka , lühikese kaela , kunagi ehk treenitudki , kuid nüüd juba laiali valgunud kehaga kuuekümnendates eluaastates ametniku eesnimi , sest nii linnapea kui sekretär olid öelnud lihtsalt " Kääramees " ja mees ise end ei tutvustanud . </s> </p>
<p> <s> Kaks asja köitsid veel Andrease tähelepanu . </s> <s> Need olid kõigepealt laiale ninaseljale vajuvate prilliraamide kohal kõõritavad Kääramehe silmad . </s> <s> Andreases tekitas ebamugavust , et iiriste ja silmavalge vahel puudus piirjoon . </s> <s> Nad olid mõlemad ühtlaselt hallikasroosad . </s> <s> Võib-olla süvendas muljet ka näo lage ümbrus . </s> <s> Kääramees oli püüdnud varjata oma kiilastuvat lamedat läikivat peanuppu küljelt üles kammitud hõredate rebasevärvi juuksekarvadega . </s> <s> Andreas oli palju kordi kohanud seesugust meheliku edevuse avaldumist , siin rõhutas see aga kuidagi eriti ametniku arhetüüpsust . </s> <s> Teine tähelepanek puudutas kirjutuslauda : sealt puudus arvuti . </s> <s> Kääramees ja tema kabinet olid teisest ajast . </s> <s> Ta kas ei vajanud arvutit , sest oli võimeline ise talletama oma mällu kõik andmed – ta võis kirjutada käsitsi kirjade projektid , mis sekretär arvutisse trükkis – , või siis oli ta nii asendamatu , et tal polnud vajadustki konkureerida arvutioskusi valdavate nooremate võistlejatega . </s> </p>
<p> <s> " Kuidas siis eile " Aafrikas " läks ? </s> <s> Teil võis olla väga lõbus , " ütles Kääramees vaiksel lipitseval häälel , mida rõhutas poolpehme " s " . </s> </p>
<p> <s> Andreas tundis kõhu piirkonnas õõnsust . </s> <s> Ühestainsast repliigist piisas , et aru saada , milles on selle mehe võim . </s> </p>
<p> <s> " Väike linn , kõik tunnevad kõiki , " jätkas Kääramees , " mõnda tuntakse isegi liiga hästi . " </s> </p>
<p> <s> Andreas otsustas mitte Kääramehe liimile minna ega näidata , et ta tunnustab tema intrigeerimisoskust ja informeeritust . </s> </p>
<p> <s> " Jah , " vastas ta end rahulikuks sundides , " õhtu ja öö võiks vähemalt inimese enda päralt olla ... ; Linnapea ütles , et teil oleks mulle midagi näidata , mis puudutab Rääma lastekodu juhtumit ... ; " </s> </p>
<p> <s> Kääramees ei lasknud end segada . </s> </p>
<p> <s> " Inimese päralt võib see ju olla , aga ametnikele , ajakirjanikele , linnapeadele ei ole antud vabu õhtuid ega öidki . </s> <s> Näete , presidentki ütleb , et riik töötab kakskümmend neli tundi ja et tema selle riigi esimese mehena on ka siis kõik see aeg tööl . </s> <s> Rahvateenrid ei saa endale lubada elu , mida rahvas ise elab . " </s> </p>
<p> <s> Kääramees soris oma paberikuhjades ja tõstis Andrease ette kaks kausta . </s> </p>
<p> <s> " Ma paneksin diktofoni käima , et teie kommentaare võimalikult täpselt fikseerida , " ütles Andreas põuetaskust diktofoni võttes . </s> </p>
<p> <s> " Muidugi , palun . </s> <s> Minul juba käib , " vastas Kääramees paberikuhja tagant oma diktofoni laua keskele nihutades , " ajakirjanikud on tänapäeval niisugused kunstnikud , et keeravad iga sõna topeltnelsonisse . </s> <s> Ma olen noorest peast maadelnud , tean , mis sellele enamasti järgneb – prügine selg . " </s> </p>
<p> <s> Andreas oli rabatud . </s> <s> Seda meest paljaste kätega ei püüa , kui üldse selleks vajadustki tekiks . </s> <s> Aga kui seda keegi siin linnas ka üritanud on , siis varem või hiljem on ta pidanud taanduma . </s> <s> Kääramehe nagu maailma kõigi hallide kardinalide võim on ämblikuvõrgu punumisoskuses . </s> <s> Nemad elavad üle kõik linnapead , presidendid , kuningad , riigid , võib-olla maailmalõpu endagi . </s> <s> Andreas oli valmis tunnistama seda üheks geniaalsuse liigiks . </s> <s> Siin tema ees istus Pärnu Mazarin – selles polnud mingit kahtlust . </s> </p>
<p> <s> " Kommentaarid , nagu öeldakse , on liigsed . </s> <s> Paberid kõnelevad iseenda eest . </s> <s> Ja paberid on korras , selle eest makstakse mulle palka . " </s> </p>
<p> <s> Andreas sirvis kaustu . </s> <s> Üks neist sisaldas erastamisele minevate objektide dokumentatsiooni , teine erastamiskonkursside korraldamise materjale . </s> </p>
<p> <s> " Ega te ei jõua nendesse siin süveneda . </s> <s> Rääma lastekodu juhtumit puudutavast lasksin ma teha koopiad . </s> <s> Juhtumi käsitlemise ajalugu , õiendid muinsuskaitsest , haridusametist , ekspertide hinnangud ... ; siin on kõik , palun . " </s> </p>
<p> <s> Käärmees ulatas Andreasele veel ühe mapi . </s> </p>
<p> <s> Andreas tänas . </s> <s> Muidugi polnud tal võimalust haarata käigu pealt kinni mõnest paberites sisalduvast lausest , numbrist , tabelist . </s> <s> Ta jätkas siiski lehitsemist , lootes Kääramehelt saada mõnd vihjet . </s> </p>
<p> <s> " Teie siis valmistasite ette volikogu otsuse ? " </s> </p>
<p> <s> " Keegi peab ju ka musta töö ära tegema . </s> <s> Ametnik jäägu ikka oma liistude juurde , olgu mis tahes võim . </s> <s> Meil ei saa olla oma arvamust . </s> <s> Meie asi on poliitiliste otsuste vormistamine . " </s> </p>
<p> <s> Andreas uskus , et just see , ametnike masinastumine ja näilik minavõõrandumine , mille varjus tegelikult realiseeritakse omaenda varjatud väikesi huvisid või kompenseeritakse võimuiha , on maailmas põhjustanud kohutavaid katastroofe , alates sõdadest riikide ja kultuuride hävinguni . </s> <s> Ametnikud on mass , mille inertsuse võib osava manipuleerimisega panna tööle tapariistana . </s> <s> Seda näitasid mõlemad maailmasõjad . </s> <s> Franz Kafka oli seda oma " Protsessi " ja " Lossiga " ette kuulutanud . </s> <s> Ja Ortega y Gasset oli hoiatanud selle eest " Masside mässus " ning Camus oma vaheda sõnanoaga analüüsinud " Mässavas inimeses " , lugematud teised mõtlejad ja kirjamehed olid seda tunnistanud . </s> <s> Aga lõpuks olid nad pidanud ikkagi alla vanduma massi iseorganiseeruvale kaosele kui mingile deemonlikule paratamatusele , olgu küll , et nad sellele olid andnud absoluutse absurdi kuju ning seadnud vastu oma lootusetu , kuid just seetõttu õilsa humanismi-idee . </s> </p>
<p> <s> " Aga siiski . </s> <s> Kas lastekodu kinnipanek ja äramüümine oli teie arvates õigustatud ? " otsustas Andreas apelleerida inimlikule kaastundele , mis ei või ju olla maha jätnud ka kõige panetunumat kabinetirotti . </s> </p>
<p> <s> " Kas sulgeme diktofonid . </s> <s> Teie ja mina , mõlemad ? " </s> </p>
<p> <s> Andreas nõustus . </s> <s> Ta tundis lähenemas Kääramehe nõrkus- või avameelsushetke , mis oli üks ja seesama . </s> </p>
<p> <s> Diktofonide sulgemisklõps pingestas järgneva vaikuse . </s> <s> Kääramees tõusis ja avas järsu liigutusega ukse , reetes verre sööbinud kogemuse . </s> <s> Koridor oli tühi . </s> <s> Nüüd sulges ta ukse juba vaikselt , heitis veel kord pilgu Andrease diktofonile ja vajus naginal kõrge peatoega nahksesse tugitooli . </s> </p>
<p> <s> " Kahju küll , aga see oli kõige labasem valimislubaduse täitmine ... ; Te pole ju ometi nii naiivne , et arvaksite , et nad " – Kääramees näitas näpuga ülespoole – " rahva peale mõtlevad . </s> <s> Vanas Roomaski oli demokraatia mõeldud kodanikele , mitte orjadele . </s> <s> Rahvale on nad valmis lubama kõike ... ; ehk tegelikult mitte midagi . </s> <s> See lubadus , mida nad valimisvõidu korral aga täita lubavad ja mille täitmisest nad ei pääse , kuulub rahastajatele ... ; partei rahastajatele ... ; valimiskampaania rahastajatele ... ; " </s> </p>
<p> <s> Kääramehe küünilisus äratas Andreases isegi sümpaatiat . </s> <s> Ta paberites ekslev pilk oli vahepeal peatuma jäänud lastekodu müügipakkumise alghinnal . </s> <s> See oli kolm miljonit krooni . </s> </p>
<p> <s> " Kas lastekodu nii odav hind , mis ei kata isegi krundi väärtust , kuulus ka lubadusse ? " </s> </p>
<p> <s> " Kõigel , lugupeetav , on oma alghind ja piirhind . </s> <s> Lepingud sõlmitakse marginaali peale . " </s> </p>
<p> <s> " Kas siis linnapea ... ; ? " tahtis Andreas küsida Lõvi segatuse kohta tehingutes , sest oli ju tema valimistel võitnud erakonna esinumber , kuid Kääramees lõikas küsimuse poolelt sõnalt läbi . </s> </p>
<p> <s> " Kaevu , kust juuakse , lugupeetav , ei sülitata . </s> <s> Loomulikult ütlen ma teile nii ilma kui diktofoniga : linnapeal pole lastekodu müümisega mingit pistmist . </s> <s> Linna omanduses on sadu objekte , mille haldamise , müümise või võõrandamise üle otsustab volikogu kui linnakodanike , linna kõrgeima võimu esindus . " </s> </p>
<p> <s> Kääramees oli taas pugenud ametniku retoorilisse rüüsse . </s> <s> Andreas tajus , et siit läbi ei tungi . </s> </p>
<p> <s> " Tunnen kaasa teie sõbrale Kovkinile . </s> <s> Olime aastaid head kolleegid . </s> <s> Aga närvid , närvid ... ; need on tal nõrgad . </s> <s> Ta kippus liiga saperdama . " </s> </p>
<p> <s> Kääramees muutus taas salapäraseks , jätkates poolsosinal nagu muuseas : " Naiste vahetus nõuab palju raha ... ; Ametniku palgast ei jätku ... ; Eks siis tuleb kõrvalt joonistada ... ; neile , kes maksavad ümbrikuga . </s> <s> Aga mõned maksjad on leitud hiljem kruusakarjäärist . </s> <s> Mõned on kasti valatud , nagu nad ise ütlevad ... ; Autokaupluses imestati , et mees tuli autot ostma – kujutage ette ! – sada seitsekümmend tuhat sularaha letil ... ; " </s> </p>
<p> <s> Andreasel kihvatas . </s> <s> Ta lülitas diktofoni taas sisse . </s> </p>
<p> <s> " Kuulge , mis te ütlete sellepeale , kui ma ütlen , et see , millega me jutuajamist alustasime , ja nüüd see , mida te räägite Kovkinist on šantaaž ? " </s> </p>
<p> <s> Kääramees jäi rahulikuks . </s> <s> Temagi vajutas diktofoni käima . </s> </p>
<p> <s> " Lugupeetav , niipalju peaks Eesti riigis ikka vabadust olema , et inimesel on õigus teada ja arvata . " </s> </p>
<p> <s> " Aga ametnik ja inimene on kaks eri asja , nagu ma teist ennist aru sain ... ; ? " </s> </p>
<p> <s> " Mina pole kedagi šantažeerinud , ei ametniku ega inimesena . </s> <s> Niisugune lihtsalt on elu . </s> <s> Kõik on omavahel seotud . </s> <s> Ühed teavad nendest seostest rohkem , teised vähem . </s> <s> Teiegi olete ju siin , et seoseid uurida ja neist kirjutada . " </s> </p>
<p> <s> " Jah , aga , härra Kääramees , ma ei tulnud ju siia , et teile meenutada sissejuhatuseks teie ametnikukarjääri nõukogude ajal või välja uurida , kas te kusagil joomase peaga pole lollusi teinud , selleks et seda teile nina alla hõõruda . </s> <s> Enne kui üldse asja juurde minna ... ; " </s> </p>
<p> <s> " Kääramees on olnud aumees igal ajal , selle peale võin mürki võtta , sest see puudutab mind ennast . </s> <s> Aga see , mis ma teist või Kovkinist juhtun teadma , noh ... ; see on teate , nagu karu kogub talveks rasva . </s> <s> Et mine tea , kui kaua talv kestab . </s> <s> See on vaja ju üle elada ... ; Ja kas teil ei tundu , lugupeetav , et elu ongi meile antud üleelamiseks . </s> <s> Aga selleks tuleb silmad-kõrvad lahti hoida . " </s> </p>
<p> <s> Andreas tundis enda ees taas seina . </s> <s> Taas kõneles temaga Pärnu Mazarin . </s> <s> Ta sulges diktofoni , korjas laualt valmis pandud kausta ja ütles lahkuma tõustes : </s> </p>
<p> <s> " Vabandage mu kerge ärritumine . </s> <s> Viktor Kovkin on tõesti mu sõber . </s> <s> See , mis temast räägitakse , puudutab mind ennastki . " </s> <s> Andreas tänas ja avas ukse . </s> </p>
<p> <s> " Oh , lugupeetav , ma olen juba niikaua elanud , teist kindlasti kümmekond aastat kauem . </s> <s> Ärritumine on mulle suur luksus . </s> <s> Ma kadestan seda teise juures . </s> <s> Ja nagu ma ütlesin , mul on Kovkinist kahju ja lastekodust samuti . </s> <s> Kas palju enamat saakski nõuda ühelt ametnikult ... ; ? </s> <s> Selle mapi aga võite jätta endale ja kinnitan teile , et ühtegi asjasse puutuvat paberit pole jäetud kopeerimata , " ütles Kääramees kaustale osutades . </s> </p>
<p> <s> Nad kätlesid hüvastijätuks . </s> <s> Andrease ja Kääramehe pilgud kohtusid . </s> <s> Andreas märkas , et Kääramehe iirised olid siiski eristatavad . </s> <s> Need olid hallid . </s> <s> Nagu enamusel eestlastest . </s> </p>
<p> <s> Õhtul helistas Viktor . </s> </p>
<p> <s> " Kuhu sa kadusid ... ; kas püüdsid mõne ööliblika kinni ? </s> <s> Meie vaatasime Kariniga ikka ilusti striptiisi ära . </s> <s> Alles siis vajusime baldahhiini alla ... ; ? " </s> </p>
<p> <s> " Liblikas osutus ... ; lapseks ... ; lastekodulapseks , " püüdis Andreas salapäratseda . </s> </p>
<p> <s> " Ära jama , kui see peaks välja tulema , siis pannakse sind trellide taha ... ; Ma ütlesin Karinile , et sa vist oled diskosse põiganud , vaja järele minna . </s> <s> Meie pool oli terve seinaäär tantsuhimulisi totse täis . </s> <s> Sa oleks sealt kindlasti leidnud õhtuse silmarõõmu . </s> <s> Ehk kauemakski . </s> <s> Mis nüüd saab ... ; ? " </s> </p>
<p> <s> " Juba teavad . </s> <s> Ma käisin linnavalitsuses linnapea jutul . </s> <s> Too saatis Kääramehe juurde , kes ... ; või kelle osakond valmistas lastekodu müügipaberid ette . </s> <s> Ma polnud veel istudagi jõudnud , kui Kääramees küsis , kuidas " Aafrikas " siis ka oli . </s> <s> Mees poleks küsinud , kui ta ei teaks , mis on vastus ... ; " </s> </p>
<p> <s> " S-s-see kuradi vanapoiss , pede vist pealekauba , " kuuldus telefonis Viktori ägestunud hääl . </s> <s> " Nüüd oled tal peos . </s> <s> Küll ta sult veel midagi välja pressib . </s> <s> See vend võib hävitada kelle tahes . </s> <s> Võib-olla ongi juba toimetusse helistanud . </s> <s> Tal igal pool kombitsad . </s> <s> Kalmaar niisugune . " </s> </p>
<p> <s> " Mis mul karta , ma olen vaba inimene . </s> <s> Ja ega tüdruk jookse teatama , et ta minuga maganud . </s> <s> Ta lubas hakata minu allikaks . </s> <s> Ja pole ta ka mingi tüdruk . </s> <s> Me ise oleme vanaks saanud , et kolmekümneseid ikka veel tüdrukuteks peame . " </s> </p>
<p> <s> Viktor näis rahunevat . </s> </p>
<p> <s> " Ja mis ta siis lastekodust rääkis ? " </s> </p>
<p> <s> " Kes ? </s> <s> Linnapea või Kääramees ? " </s> </p>
<p> <s> " Mõlemad . " </s> </p>
<p> <s> " Eks ikka ühte ja sedasama laulu : volikogu tahe , volikogu otsustas . </s> <s> Ma sain koopia kogu loost kaasa . </s> <s> Eks ma uurin . " </s> </p>
<p> <s> " Mõttetu . </s> <s> Paberid on neil korras , ma ütlesin sulle . </s> <s> Ükski uurimine ei vii kuhugi . </s> <s> Otsad lastakse vette ... ; Lastekoduga on lõpp . </s> <s> Kutsusin sind vaid tunnistajaks . </s> <s> Nagu Hamlet Horatio , et tulevikus oleks neid , kes lugu mäletavad ja edasi jutustavad . " </s> </p>
<p> <s> Andreas jäi mõttesse . </s> <s> Ta tahtis Viktorilt küsida , kust tal ühtäkki niipalju sularaha tekkis , et endale uus auto osta , sest see tal tõepoolest maja ees seisis . </s> </p>
<p> <s> " Kuule ... ; " alustas ta ebalevalt , aga Viktor jätkas omasoodu . </s> </p>
<p> <s> " Tead , ma tahtsin ikka sulle sellest Ainist rääkida . </s> <s> See on nagu kivi kaelas . </s> <s> Ükskord veab see mind põhja . </s> <s> Saame mingil ajal uuesti kokku ... ; Mul on paar järgmist nädalat õudselt kiire . </s> <s> Üks projekt vajab lõpetamist , firma tahab ehitusega alustada enne jaani . </s> <s> Aga siis , istume maha , teeme lõket , grillime liha , ma tean üht põnevat retsepti ... ; " </s> </p>
<p> <s> " See et ... ; Kääramees rääkis ka sinust ... ; " katkestas Andreas nüüd Viktori kõnevoolu , jäädes omakorda ootama sõbra küsimust . </s> </p>
<p> <s> " Kindlasti sellest , et kust mina raha saan laiaks eluks , mida tema endale ametnikuna kuidagi lubada ei saa ... ; Seda ma ju ütlesingi , et samamoodi hakkab ta sind pigistama , et mis sa seal " Aafrikas " tegid , kellega sehkendasid ja et kas nii ikka tohib ... ; Aga üldiselt , see on pikem jutt . </s> <s> Sa ära vaeva end sellega . </s> <s> Kääramehel on paberid , mul on mõistus . </s> <s> Jääme siis kuuldele . " </s> </p>
<p> <s> Viktor sulges telefoni . </s> <s> Andreas tundis kergendust , et ei pidanudki Viktorilt aru pärima asjade kohta , mis kuuluvad sõbra maailma . </s> <s> Ometi , Kääramees oli vajutanud ju õigele nupule , sest pole lihtsamat viisi tõe ja õigluse haavamiseks kui kompromiteerida selle otsijat ennast . </s> <s> Aga kui see polnudki kompromiteerimine , kui Viktor oli tõesti mustalt raha teeninud ja seda autoostuga pesnud ? </s> <s> Kuis võis siis Viktor ja Andreas tema eestkostjana loota või koguni nõuda , et teised puhaste kaartidega mängiksid ? </s> <s> Lastekodu saatus , lastekodu idee ise näis muutuvat seetõttu mängukanniks isiklike komplekside väljaelamisel või erakondlike huvide teostamisel . </s> <s> Selles tõe , teadmise ja idee tühistumises inimlike nõrkuste ja igapäevase olelusvõitluse keerises näis olevat midagi saatuslikku . </s> <s> Kõik vajub mingil hetkel uttu ja kui udu taas kord hajub , pole enam tõde ega tõeotsijat . </s> <s> Was hilft die Wissenschaft der mehr denn falsche Dunst ? </s> </p></div2><div2 type="alaosa"><head> 6 </head>
<p> <s> VIKTORIL OLI SEEKORDKI OLNUD ÕIGUS . </s> <s> Kääramehe poolt kaasa pandud dokumentide koopiad registreerisid kuiva kommentaarina ühe maja saatuse . </s> <s> Muinsuskaitseameti õiendis mööndi endise Rääma mõisa peahoone tähenduslikkust nn šveitsi puitehitusstiili näitena , kuid maja rajamisest alates 19. sajandi lõpukümnenditel aset leidnud rohked funktsionaalsed ümberehitused olid oluliselt kahandanud selle arhitektuurilist väärtust . </s> <s> Maja algkujul taastamist vanade fotode järgi peeti küll tervitatavaks , kuid kaheldi selle majanduslikus võimalikkuses . </s> <s> Sama kinnitas ka linnavalitsuse rahandusosakond , kes ei näinud lähiaastatel – arvestades linna eelarve pingelisust ja linna kohustusi infrastruktuuride väljaehitamisel ning uuendamisel – võimalusi lastekodu kapitaalremondiks . </s> <s> Tervishoiuamet oli esitanud terve tabelitäie lasteasutuste kohta käivaid nõudeid ja võrrelnud neid lastekodus hetkel valitseva olukorraga . </s> <s> Ristikeste hõre muster kõneles selget keelt lastekodu kahjuks . </s> <s> Sotsiaalosakond – kes koos haridusametiga on määratud vist kõigis riikides kõigil aegadel etendama kerjuse rolli – alustas oma õiendit pika sissejuhatusega riigi ja linna sotsiaalhoolekande keerulisest olukorrast , mille põhjuseks on abivajajate arvu ja sotsiaalteenuste nomenklatuuri paisumine piiratud ressursside tingimustes . </s> <s> Lastekodu küsimus tulevat lahendada sotsiaalministeeriumi ja haridusministeeriumi omavahelisel kokkuleppel . </s> <s> Linn on lastekodule üksnes peavarju andja . </s> <s> Õiendis soovitati , lähtudes uutest arengutest lapsepsühholoogias ja pedagoogikas , jagada lapsed hooldusperekondadesse , võtta suund SOS-lastekülade rajamisele . </s> </p>
<p> <s> Olid veel õiendid kinnisvara haldamise osakonnalt , haridusosakonnalt , juriidiliselt osakonnalt . </s> <s> Andreas luges kõike seda ja tundis end viibivat lahkamisel . </s> <s> Kunagi , ülikooli esimesel kursusel korraldati neilegi , filoloogidele , kas kehalise kasvatuse või töökaitse – oli sellinegi kursus nõukogude akadeemilises koolituses ette nähtud , sama absurdne kui NLKP ajalugu ja teadusliku kommunismi alused ! – nime all anatoomikumi praktikum . </s> <s> Paar kursusekaaslast minestasid juba uksel . </s> <s> Andreas püüdis ebamugavustunnet alla suruda , sisendades endale , et tegemist pole surnute , vaid laipadega . </s> <s> Surnud inimest ümbritseb veel mälestuste nimbus , temas on säilinud vaatamata liikumatusele mingi isiksuslik mõõde , kuigi mõnikord lahtise kirstu ääres seistes tundus Andreasele , et surnudki hingavad vaikselt edasi , millest aga ei piisa silmade avamiseks . </s> <s> Surnu meigitud näost võis kõigele vaatamata välja lugeda elatud elu hetki ja lahkumise viisi : süütunnet , rahu , rõõmu , kannatusi või leppimist . </s> <s> Laipa pidi võtma aga kui eset , elu enda poolt maha jäetud või loovutatud koopiat . </s> <s> Laip oli hinge kest , seesama , mis ussile nahk , millest siug justkui pilust läbi libisedes määratud ajal vabaneda püüab . </s> </p>
<p> <s> Nõnda ta siis seisiski anatoomikumis lahkamislaua taga . </s> <s> Formaliinivannist tõsteti laip – see osutus meheks – vedelike äravooluks sissepressitud rennikestega roostevabast terasest lauale ja prosektor vedas skalpelliga kurgu alt kuni genitaalideni pika joone , avas konksudega kõhuõõne ja hakkas ükshaaval loetlema elundeid , hinnates nende seisundit . </s> </p>
<p> <s> Midagi taolist tundis Andreas ka lastekodu lahkamise pabereid uurides . </s> <s> See oli surnud juba enne paberite väljakirjutamist . </s> <s> Niisiis – laip . </s> <s> Jäi üle vaid fikseerida surma paratamatust ja välja kirjutada matmis- , antud juhul müügiluba . </s> <s> Lastekodu lagunemise pöördumatus pidi andma võimaluse uuele eluvormile , aga see ei saanud olla enam lastekodu ise . </s> </p>
<p> <s> Andreas loobus lastekodu juhtumi ajakirjanduslikust uurimisest . </s> <s> Faktid pakkusid küll võimalusi " oleksitega " spekuleerimiseks , avalikus arvamuses ehk isegi umbusu külvamiseks linnavalitsuse ja volikogu vastu , aga see poleks enam lastekodu päästnud . </s> <s> Pärast kaklust rusikatega ei vehita , kuigi kaklusestki ei teadnud keegi midagi . </s> <s> Kadunuke lahkus vaikselt , ilma võitluseta . </s> <s> Ainus , mida Andreas teha ehk võis ja ka tahtis , oli kirjutada hüvastijätukiri lastekodule . </s> <s> Õieti paistis sellele vihjavat Viktorgi , öeldes talle , et tema , Andreas , on Pärnus nagu Horatio Hamleti tragöödia viimases vaatuses . </s> </p>
<p> <s> Aga isegi tragöödia oleks selle kohta öelda palju . </s> <s> Kirjanduslikus ümbruses ehk küll : näeme , kuidas üllas idee leiab oma kangelased , kelle elu avaneb eepilise ja tavalisele inimesele erakordse panoraamina ; kuidas kangelased heitlevad oma kirgede ja nõrkustega ; kuidas osa neist langeb reetmise ohvrina , nautimata võidu magusat rõõmu ; teisi aga pärjatakse loorberitega , kust nii sageli tilgub allaheidetute verd ; lõpuks sulgub eesriie , kangelased ja ohvrid on ühes hauas , üksnes õilis idee hõljub empüreumis edasi . </s> </p>
<p> <s> Pärnu lastekodu sulgemisest Räämal ei ilmunud teadetki . </s> <s> Lapsed korjati kokku nagu mänguasjad enne magamaminekut . </s> <s> Poolteist kilomeetrit Rääma pargist Niidu parki – see oli nagu õhtune jalutuskäik . </s> <s> Kõik ju jätkus , nagu jätkub enamusele inimkonnast ärgates igal hommikul valgus . </s> <s> Ainult et uues kohas . </s> </p>
<p> <s> Viktori jaoks oli tähendanud vormi- ja kohamuutus selle vormi või kohaga seotud elu pöördumatut lõppu . </s> <s> Kui viie miljardi aasta pärast , tõenäoliselt aga miljonid aastad varem – Viktor rõhutas " ainult viis miljardit ! " – leiab inimkond viisi lahkuda känkraks külmuvalt Maalt kuhugi mõne teise Päikese külje alla lähimasse , Andromeeda täheruumi , siis võib inimlik elu küll jätkuda , aga mitte maine , mis on seotud üksnes selle ruumiga , kus elu kord tekkis . </s> <s> Iga koht tähistab jäävust ja kui koht tühistub , kui see täidetakse või asendatakse millegi muuga , siis tühjeneb ka tähistus . </s> </p>
<p> <s> Andreas nõustus selle mõttekäiguga . </s> <s> Oli ta ju semiootikast õppinud märkide tähenduslikku kangestumist või tühjenemist , mis võis aset leida erosiooni või tähistatava objekti enda kaoga . </s> <s> Kuningriikide sümboolikal oli üksnes rituaalne tähendus . </s> <s> Neid märke võis vaadata otsekui maale näitusel , sest kuningriigid kohana ei tähendanud ammu enam seda , mida nad aastasadade eest tähendasid . </s> </p>
<p> <s> Aga see ei võta meilt kohustust neid kohti kaitsta . </s> <s> Ruumiosast kinnihoidmises on midagi eksistentsiaalset . </s> <s> Inimene avastab ruumi sellest hetkest peale , kui ta leiab end heidetuna olemasolemisse . </s> <s> Aga seegi on üksnes võimalus . </s> <s> See olemasolemine – Heidegger on öelnud Dasein – saab tähenduse läbi märgistatuse . </s> <s> Kusjuures kogu paradoks on selles , et märk on kohal juba enne , kui meie sinna saabume , kui meie selle koha täidame . </s> <s> Ehk teisisõnu , neid juba olemasolevaid märke meile juhuse poolt etteantud või meie " heidetuse " läbi tekkinud ruumiga sidudes saame nägijaiks , kõne- ja mäletamisvõimelisteks . </s> <s> Ruumist saab eluruum . </s> <s> Kõik me oleme ruumiga algselt seotud otsekui pimedad tundmatus kohas . </s> <s> Aga kui meis on tahet saada nägijaiks , siis me jätame meelde vormid , suunad , selle , mis kuskil asus , kui mitu sammu on uksest seinani , lauast kapini . </s> <s> Me täidame oma märkidega , oma keelega ruumi . </s> <s> Sellest saab meie kodu , olemise koda . </s> <s> See võib olla talutuba , maja , korter , laste- või vanadekodu – ükskõik mis ruumi osa , kas või ase telgi all , ainuke tingimus selle kõige mõistmiseks on saada nägijaks ja elada selles nägijana . </s> </p>
<p> <s> Aga ühel päeval , kui teilt võetakse see ruum , mida olete pidanud olemise kojaks , või keel , millega olete seda tähistanud – see olukord on hästi tuttav eksiili lahkuma sunnitud inimestele , kes satuvad võõrasse ümbrusse , kus pole ka oma kodukeelega midagi peale hakata – siis millest nad kinni haaravad , mis hoiab neid veel elavana ? </s> <s> See on mälestuste ruum . </s> <s> Veelgi enam , see on kohamälestuse algus , mille lakkamatu mõtestamine ja ümbermõtestamine täidab nende elu . </s> </p>
<p> <s> Andreasele tundus üha enam , et selles , mis puudutas ruumi metafüüsikat , oli ta lähenemas Viktori veendumusele . </s> <s> Võib-olla polnudki tema ja Viktori vaadete vahel erilist kuristikku , võib-olla oli see nagu Möbiuse leht , millel tasapindade vahetus toimub märkamatult , kui üldse toimub . </s> </p>
<p> <s> Kas oli Viktori heitumises midagi sarnast eksiili sattunud inimesega ? </s> <s> Lastekodu kaotus võis tähendada talle terve – , ühe kindla kohaga seotud väärtussüsteemi kaotamist , keele kaotust ja lõpuks siis ka olemise mõtte kaotust . </s> <s> Aga seda võis ju Andreaski tunda . </s> <s> Oli ju temagi kodumaja hävinud , kohtki täidetud teise maja õuega , kus kuivasid kevadtuules rahulippudena lehvivad voodilinad ... ; ? </s> <s> Siiski ei saanud ta enda kohta seda öelda , sest ta lähenes ruumile teisest otsast . </s> <s> Tema juhus , see " heidetus " oli kõigepealt maailm , siis Eesti , siis Pärnu , siis Rääma , siis Kirsi ja Ilvese tänava nurka täitev ( nüüd juba täitnud ) roheline kahekorruseline üürimaja , siis selle teisel korrusel ühisköögiga üksik vaevu paarikümne ruutmeetrine tuba ja selle keskel ema ... ; </s> </p>
<p> <s> Jah , nüüd näis ta mõistvat , mis vahe on olnud tema ja Viktori koduigatsusel . </s> <s> Ja mis neid ühendab nüüd . </s> <s> Kuni Andrease ema elas , polnud tema lapsepõlvekodul veel seda tähendust , mis pannuks südame heldima . </s> <s> Ta käis küll seda vaatamas , aga võttis seda kui üht , oma elu sissejuhatavat peatükki . </s> <s> Ema täitis ise kogu ruumi . </s> <s> Ta oli selle algus ja lõpp . </s> <s> Pärast ema surma – ja Andreas uskus , et nii on see paljude inimestega – võttis ema koha sisse sünnikodu . </s> </p>
<p> <s> Viktoril oli aga algusest peale lastekodu ühtlasi tema ema . </s> <s> Lastekodu kaotus tähendas ema surma . </s> <s> Andreas oli kutsutud matustele . </s> <s> Nüüd olid nad mõlemad orvud , eksiili määratud orvud , üks , kes ilma nii emast kui sünnikodust , teine , kellele lastekodu oli nii ema kui sünnikodu . </s> </p>
<p> <s> Hüvastijätukiri lastekodule pidi algama lastekodu eluloo algusest . </s> <s> Iga mälestus on ühtlasi hüvastijätt . </s> <s> Mõnikord venib see pikemaks , mõnikord katkeb poolelt sõnalt . </s> <s> Andreasele oli kätte puutunud koduloolase ja lastekodu kauaaegse muusikaõpetaja Endel Priki kirjutatud lastekodu ajalugu . </s> </p>
<p> <s> See ulatus 18. sajandi lõppu , kui Pärnu vaestemajas ja kroonikute haiglas võeti " hoiule " ka kodutuid lapsi . </s> <s> 1826. aastal aga asutati Pärnus halastusühing " Armenverein " , kelle annetustest , korjandustest , müüdud käsitöödest kogunenud kapital võimaldas ühingul pöörduda 1836. aastal Riiga Balti kindralkuberneri von Pahleni ja keiser Nikolai I poole palvega lubada asutada Pärnusse lastekodu . </s> <s> Humanistlike motiivide kõrval polnud kindlasti kõrvaline seegi põhjus , et Pärnust oli 19. sajandi algupooleks saanud piirkonna üks õitsvamaid kaubasadamaid , sajandi lõpuks ka arvestatav kuurortlinn . </s> <s> Kaupmeeste ja rikaste puhkajate silma alt tuli vaesus tagahoovidesse pühkida , kerjavad lapsed aga tänavailt kokku korjata . </s> </p>
<p> <s> Luba lastekodu avamiseks saadi pärast aastast kirjavahetust . </s> <s> Lastekodu patrooniks paluti vürst Aleksander , hilisem Venemaa keiser Aleksander II . </s> </p>
<p> <s> Ajakirjanikuna suutis Andreas elavalt ette kujutada sündmuse joovastavat pidulikkust , millest kohalik saksakeelne leht " Pernausches Wochenblatt " kuulutas : </s> </p>
<p> <s> Die feierliche Eröffnung des hiesigen </s> </p>
<p> <s> ALEXANDER-WAISENHAUSES </s> </p>
<p> <s> wird am 16ten d.M. , gleich nach beendigtem Gottesdienst , in dem ehemaligen Feldmanschen Fabrikenhaus stattfinden und werden hiermit alle Menschenfreunde in Stadt und Land ergebenst eingeladen , diese Feier durch ihre Gegenwart zu erhöhen . </s> <s> Zugleich dankt der Verein der Armenfreunde allen denen herzlich , welche , von der Liebe zu Gott und den Menschen gedrungen , bisher das Waisenhaus durch milde Gaben bedachten . </s> </p>
<p> <s> Pernau , den 5. </s> <s> October 1838. * </s> </p>
<p> <s> Kolm aastat hiljem külastas Pärnut ka lastekodu patroon , troonipärija vürst Aleksander ise . </s> <s> Jällegi kirjeldab leht ülevoolavalt Aleksandri vastuvõtmist ja lastekodu omamoodi initsiatsiooni tema juuresolekul . </s> <s> Piduliku sündmuse puhul kingib kohalik kaubamaja sada rubla , millele annetustena lisandub veel kakskümmend viis rubla . </s> <s> Lisaks olemasolevale üheksale poisile ja kuuele tüdrukule võetakse lastekodusse pidulikult vastu veel neli last . </s> </p>
<p> <s> Endel Priki andmeil – ja Andreasel polnud põhjust neid mitte uskuda – oli Pärnu lastekodu asutamishetkel esimene omataoline Eesti- ja Liivimaal ning üks esimesi toonasel Venemaal . </s> <s> Lastekodu esimesest sajandist lugedes ei vabanenud Andreas muljest , et lastekodu suhted linnaga kujunesid õige pea vastuolulisteks . </s> <s> Ühelt poolt oli lastekodu populaarne , seda näidati linnakülalistele kui Pärnu visiitkaarti , teiselt poolt suhtusid linnaisad oma saavutusse üsnagi pealiskaudselt . </s> <s> Kui lastekodu tähistas veerandsajandi möödumist asutamisest , siis kurtis peo peakõneleja ülempastor Girgensohn huvi vähenemist asutuse vastu , kuigi selle aja sees oli enam kui poolele tuhandele lapsele saanud osaks järelevaatamine , õpetamine ja hoolitsus . </s> </p>
<p> <s> Oleks mõni Viktori-taoline sattunud lastekodus üles kasvama sada aastat tagasi ja oleks ta siis pääsenud mõjutama linna elu , kes teab , ehk olekski Pärnu täna Eesti ja maailmakaardil kui lastekodulinn . </s> </p>
<p> <s> Andreast huvitas lastekodu Viktori-aeg , mida ta osaliselt oli jaganud isegi . </s> <s> Ühel juunikuu päeval otsustas ta minna maakonnaarhiivi uurima tolleaegse lastekodu toimikuid . </s> <s> Suvi , mis Pärnus on alati Suur Suvi , oli end kehtestamas . </s> <s> Mereni viivaid puiesteid ääristavad kõrged tihedasse lehestikku rüütatud puudevõrad muutsid linna otsekui lõppematute löövidega kirikute labürindiks , mis peitis endas randa tõttavate või päikeserammestuses sealt tagasi südalinna jalutavate puhkajate sipelgarajad . </s> <s> Pargid kattusid rohe-punase vaibaga . </s> <s> Kümnetes varjundites avanenud roosid , pojengi- ja rododendronipõõsad tekitasid tunde , nagu oleks meisterkokk poetanud kõikjale jõhvikatega kaunistatud mannavahutorte . </s> <s> Kustuvate kastaniküünalde ebemed langesid nende all müriaadina vallandunud sirelite õitesinale . </s> <s> Õige pea levis üle kogu Pärnu pärnade meelõhn . </s> <s> Eesseisvad kolm ekstaatilist kuud kuulutasid linnale ühtainust sõnumit : La dolce vita . </s> </p>
<p> <s> Kui Andreasel oleks palutud valida tema lapsepõlve suvede Pärnu sümbolpilt , siis oleks ta võtnud fotograaf Ben Hardy ühe kuulsaimatest fotodest , sellesama , mille too oli teinud Blackpooli ranna-alleel ja mida Suurbritannia reisibürood kasutasid turismireklaamina peaaegu pool sajandit . </s> <s> Sel pildil – nagu Andrease mäletamisi ka kõigil tema suvedel Pärnus – istuvad rannaäärse tee metalltorudest piirdel kaks tuules lehvivate juustega noort sipelgapihaga alles puhkevat naist . </s> <s> Seesama tuul , milles läbi pildigi võib aimata lõunasooja , on lendu tõstnud naiste , ühel valge , teisel mummulise kleidi seelikuosa , otsekui istuksid nad avatud langevarjudel . </s> <s> Aastaid hiljem saab lendu tõusnud seelikust Marilyn Monroe kaubamärk . </s> <s> Aga siin on see veel kõik vahetu ja süütu , nagu ka kahe naise kirjeldamatult muretu , päikselises naerusillerduses omavaheline jutt , millest kaamera on fikseerinud vaid ühe hetke . </s> <s> Ja taamal , jutlevate naiste taustal sädeleb mere ääretus ning lained liibuvad rannale kui sonetiriimid . </s> </p>
<p> <s> Andreas kartis , et arhiiv võib puhkuste ajal töötada lühendatud tööajaga , seepärast seadis ta sammud sinna juba hommikul . </s> <s> Tee arhiivi läks läbi parkide . </s> <s> Lindude vidin , õhtul kastetud tenniseväljakutelt tõusev aur , jooksus koer , pargipingil lehte lugev hallipäine mees , käru lapselapsega kõrval , tervisesörkijatest noorpaar – kõik see tekitas Andreases imelise vabadustunde . </s> <s> Ta tahtis seda kellegagi jagada , aga kohustus lastekodu ees kõndis tal kannul nagu kerkiva päikese alles pikk vari . </s> </p>
<p> <s> Arhiiv asus Lydia Koidula väljaku vastas , endise tütarlastegümnaasiumi võimla ühes tiivas . </s> <s> Arhiivi jaoks ei saanudki olla sümboolsemat kohta . </s> <s> Vändras sündinud , aga seitsmendal eluaastal koos köstrist isa Johann Voldemar Jannseniga Pärnusse kolinud eesti tulevane esiluuletaja Lydia Jannsen oli käinud siinsamas koolis . </s> <s> Andreas mõtles , et kui Pärnu oleks Eestile andnud ainuüksi eesti ajakirjanduse rajaja papa Jannseni ja eestlaste rahvusliku ärkamisaja sümboli Koidula , siis juba sellegagi oleks linn õigustanud igaveseks oma eksistentsi . </s> </p>
<p> <s> Koidula park oli üks linna keskpunkte , mida ehtisid mitmed haruldased puud ja taimed . </s> <s> Andreas oli väikesest peale imetlenud kahte või kolme puud , mis nägid välja nagu kabelid , need olid leinavormilised jalakad . </s> <s> Niisama kütkestavad olid aga ka valged akaatsiad ja kummaliste sinakashallide okastega kuused . </s> </p>
<p> <s> Ent sümboolse mõõtme pargile andis Amandus Adamsoni klassikaliselt täiuslik Lydia Koidula monument . </s> <s> Kui Andreast poisikesena selle taustal üles võeti , pidulikus lühikeste pükstega ülikonnas , valged põlvikud jalas , murumüts peas , siis vaatas ta kaljusambal seisvale hapra keha , kuid uhke peahoiakuga , pikkade õlgadele langevate lokkidega kaunile naisekujule hardunult otsa ja soovis , et temagi tulevane naine oleks niisama õrn ja kaunis . </s> </p>
<p> <s> Koidula kuju oli Amandus Adamsoni Pygmalioni kivinaine – kivi , mille kunstnik Aphrodite abiga elavaks nõidus . </s> <s> Andreas oli lugenud , et monumendi avamisel , 9. juunil 1929 , selsamal päeval , kui tema läks arhiivi lastekodu jälgi otsima , kuid seitsekümmend aastat tagasi olevat skulptor pärast Koidula luuletusele " Mu isamaa on minu arm " kirjutatud Kunileiu laulu lõppemist öelnud õnnitlema tulnud inimestele : " Kui suren , matke mind Pärnusse . " </s> <s> Sedasama mõtles Andreas ka enda kohta . </s> </p>
<p> <s> Arhiivi massiivne vasklingiga uks tervitas sisenejat kaeblikul häälel . </s> <s> Puude alla jäävatest akendest paistev varjudeküllane valgus jättis sellelegi arhiivile õiguse , nagu Andreas oli seda kogenud teisteski arhiivides , esindada hämarat salapära . </s> <s> Teenindusruumis polnud ühtegi hingelist . </s> <s> Andreas oli esimene külaline . </s> <s> Üks noor näitsik tuli talle vastu , tervitas ja palus istet võtta . </s> </p>
<p> <s> " Juhataja tuleb kohe , võite talle oma soovi edasi anda . " </s> </p>
<p> <s> Andreas istus seinaäärse laua taha , lülitas laualambi põlema , võttis kotist märkmiku ja kuulis end selja tagant teretatavat . </s> <s> Hingelõikavalt tuttava häälega . </s> </p>
<p> <s> Ta pöördus kogu kehaga teretaja poole , tõusis toolilt ja jäi kohmetunult seisma . </s> </p>
<p> <s> " Sina , Berit , tere ! " </s> </p>
<p> <s> " Mina jah . </s> <s> Mis siis ajakirjanikuhärra kodulinna tõi ? </s> <s> Ja veel arhiivi ? " </s> </p>
<p> <s> Andreasel oli kaks painajalikku unenägu . </s> <s> Esimeses nägi ta end magamas voodis , aga võib-olla oli see kirst , sarkofaag – mis tähtsust sellel – , suu veidi avatud , otsekui tahaks ta midagi paluda , vett näiteks , aga võib-olla ka andestust . </s> <s> Aga ta ei saa seda teha . </s> <s> Suust roomavad välja sajajalgsetele sarnanevad roostepruunid ussid , võib-olla kaanid . </s> <s> Andreas on sunnitud neid pidevalt keelega tagant lükkama , et vabastada suu kõnelemiseks . </s> <s> Kuid usside väljavool on lõputu . </s> <s> Andreasest eemaldunud ussid keerduvad vakladeks , seejärel saavad neist ümmargused siidised kookonid . </s> <s> Andrease tütar seisab ta kõrval ja hüüab : " Näed , isa , millised armsad siidipallid ! " ja tahab neid pihku korjata , aga ei saa , pallidest kooruvad liblikad tõusevad lendu . </s> <s> Andreasele oli tähtis see , et unenäos nägi ta end magamas . </s> <s> See , mis teda painas , ei saanudki niisiis olla pelgalt unenägu , pigem mälestus unenäost . </s> </p>
<p> <s> Niisamasuguseks painajaks oli talle saanud unenäoline armastus Beriti vastu . </s> <s> Andreas ei teadnud , kas ta oli selle välja mõelnud , kõik tõesti läbi elanud või püüdis ta lootusetult kirjeldada üht unenägu , mis viirastus seda selgemalt , mida kaugemale see temast jäi . </s> </p>
<p> <s> Tõelus oli olnud siiski see , et Berit Grossberg oli tulnud tema ellu kuueteistkümne aasta eest , ajal , mil ta oli vaevelnud esimesest abielukriisist tekkinud tühjuses . </s> <s> Ta oli siis redutanud kodus Pärnus , kus juhuslikult ühel kodulooalasel konverentsil , millest ta ajalehele lugu tahtis kirjutada , kohtas Beritit . </s> </p>
<p> <s> Berit kuulus nende naiste hulka , kelle kohta mõni seksistlikum mees – Viktor näiteks – ütleks , et nad moodustavad ilmetu tausta selleks , et teiste naiste ilmekus saaks esile tõusta . </s> <s> Viktor teadiski Beritist üht-teist , sest 18. juulil 1958. aastal sündinud Berit toodi Pärnu lastekodu väikelaste rühma samal aastal , kui Viktor sealt end lahkuma asutas . </s> <s> Ta oli Beritile andnud omatehtud mänguasja – treitud pea ja kleebitud laastujuustega kaltsunuku . </s> <s> See oli Beriti esimene nukk ja nagu ta hiljem Andreasele rääkis , jäävat iga tüdruk elu lõpuni seotuks inimesega , kes kingib talle esimese nuku . </s> </p>
<p> <s> Kuidas Berit lastekodusse sattus , miks isa ta hülgas , miks sugulased pärast Beriti ema õnnetut surma tüdruku neljandal eluaastal teda enda juurde ei võtnud , jäi Andreasele selgusetuks . </s> <s> Berit polnud sellest ka rääkinud . </s> <s> Beriti elu oleks hakanud nagu alles sellest hetkest , mil ta keskkooli lõpetamise järel lavakunsti oli üritanud õppima minna , pärast ebaõnnestunud katset aga alustanud hoopis ajalooõpinguid Tartu ülikooli kaugõppes . </s> <s> Teisiti poleks see olnudki võimalik , sest rekvisiitorina teatris tööd leidnud Berit kohtas kaheksateistkümnendal eluaastal noort näitlejahakatist , tõenäoliselt armus temasse kõrvuni , jäi rasedaks ja sünnitas poja . </s> <s> Neist sai paar , nagu tookord tavaks oli öelda , läbi sundabielu . </s> <s> Beriti mees oli samuti pärit Pärnust ja kui paar aastat hiljem selgus , et kooselust ei tule midagi välja , pakkis Berit asjad ja naasis pojaga kodulinna . </s> <s> Beriti ämm ja äi ei hüljanud aga endist miniat , pakkusid Beritile algul koguni peavarju , kuni Berit endale korteri üüris , ja aitasid last hoida . </s> <s> Sealtpeale sai Beritist üksikema – see kõige levinum kaasaja ühiskondade statistiline näitaja . </s> <s> Beriti mees , nüüd juba endine , aga siiski nende ühise poja isa , toetas Beritit , kuigi asutas õige pea uue perekonna . </s> </p>
<p> <s> Berit tunnistas Andreasele , et Vähi tähtkujus sündinuna on ta paratamatult määratud liikuma tagurpidi , istuma enamasti urus , tehes küll sealt aeg-ajalt väljasööste , kuid varjudes lõpuks ikkagi mõne turvalise kivi alla või kaevudes põhjaliiva . </s> </p>
<p> <s> Sealt Andreas ta ühel 1983. aasta külmal suvehakul leidiski . </s> <s> Andreas istus konverentsil Beriti selja taga . </s> <s> Ta pani tähele kõigepealt naise pisut ettepoole längus õlgu , mis andsid märku pikast laua taga istumisest . </s> <s> Must seelik , lilla puuvillane pluus ja roosa jakk olid maitsekas koosluses , kuid jätsid pisut kulunud mulje , mille põhjuseks võis olla vähenõudlikkus või lihtsalt vaesus . </s> <s> Kokkuhoidlikult Berit pidigi elama , sest teaduri töö eest algul koduloomuuseumis , hiljem arhiivis maksti sümboolset palka , mis äraelamiseks eeldanuks suurepalgalist meest , rikast armukest või siis – nagu see Beriti puhul oligi – ranget järelevalvet väljaminekute puhul . </s> <s> Berit tagantvaates – nii ironiseeris Andreas oma tähelepaneku üle – võinuks tõesti täiesti märkamatuna sulada üldisesse tausta , kui Andreas poleks tundnud Beriti kaelas , mille sihvakust rõhutas mõne heledama triibuga pleegitatud küpse nisu värvi juuste lühike soeng , seletamatut erootilist tõmmet . </s> <s> See pakkus paljulubavat sissejuhatust eestvaatele . </s> </p>
<p> <s> Konverentsi vaheajal avaneski Andreasel võimalus Beritit lähemalt silmitseda . </s> <s> Ja ta oli rabatud : Tuhkatriinus , kes ta enese väitel olevat eelmiseski elus olnud muuseumihiir , peitus kuninganna . </s> <s> Beriti viikinginaisele iseloomuliku – äkki võisid ta esivanemad pärineda Skandinaaviast , millele viitas Beriti eesnimigi – selgepiirilise kõrge lauba , pehme joonega nina , heledate tihedate kulmudega raamitud rohekashallide silmade ja kõrgete põsesarnadega näoovaali kütkestavust rõhutas peen , tundlik , naerukurdudega suujoon , mille ülemise huule kohal paistsid vaevu-vaevu väikesed valged udemed . </s> <s> ( Kui palju kordi oli Andreas neid hiljem oma huultega puudutanud , kui palju kordi oma suul tundnud Beriti huulte võbelust ! ) </s> </p>
<p> <s> Berit oli keskmist kasvu , habraste õlgade , väikeste rindade – mida ta Andreasele kord pihtides oli tunnistanud tekitavat kompleksi – , aga lapsekandmisvalmidusest märku andvate tugevate säärte ning puusajoonega esimest eluveerandit lõpetav naine . </s> <s> Andreas meenutas hiljem , et oma noorusele vaatamata mõjus Berit mitte enam ootava ja puhkeva , vaid enesest teadliku , esimese sünnituse kogemusega küpse naisena . </s> <s> Läbi Beriti riietegi võis aimata treenitud pingul keha – tõenäoliselt hommikuste võimlemisseansside ja lihtsa toiduvaliku sünteesi . </s> <s> Ent see , mis Andrease lõplikult sütitas ja mida ta hiljem painajalikult taga igatsema jäi , olid Beriti pikkade tundlike sõrmedega hellust kiirgavad käed . </s> </p>
<p> <s> Beritki oli Andreast märganud ja mitte märgata olnuks võimatugi , sest Andrease pruunide silmade kuum pilk mõõtis Beriti igat sentimeetrit , igat liigutust , tema hääle igat intonatsiooni . </s> <s> Andreas lähenes Beritile , kohvitass käes . </s> <s> Berit tervitas teda ja tutvustas end esimesena , nende pilgud kohtusid . </s> <s> Beriti silmades oli uudishimu ja Andrease aimates ka kutset . </s> <s> Kunagi hiljem , kui nad taas ühest lõõmavast ühekssaamisest – võib-olla sellepärast olidki need määratud tuhastuma – toibusid , oli Andreas küsinud , miks Berit teda esimesena tervitas , sest läheneja oli olnud ju Andreas . </s> <s> Berit oli vastanud : " Ma olen lastekodus saanud hea kasvatuse . </s> <s> Mulle lihtsalt õpetati , et vanemaid inimesi peavad nooremad enne tervitama , " ja naernud selle peale Chopini trillerit meenutaval helinal . </s> </p>
<p> <s> Nad vestlesid konverentsiettekannetest , arvustasid või kiitsid esinejaid , Andreas seletas oma osavõtu eesmärki , küsis midagi üldist muuseumi kohta , millele Berit ka vastas ; kuid nende kehakeel ja teineteisesse süvenenud pilk kõnelesid hoopis millestki muust , lähedusejanust , soovist muuta üksluised üksildased ööd teineteise embuses õnnestava rahunemisega lõppevateks avastusretkedeks . </s> </p>
<p> <s> Konverents oli korraldatud kohaliku muuseumi aastapäeva tähistamiseks ja seda kroonis bankett Pärnu toonases esindusrestoranis " Hermes " . </s> <s> Andreaski oli kutsutud . </s> <s> Berit oli riideid vahetanud . </s> <s> Nüüd oli tal seljas läikivast siidist bordoopunane pahkluudeni langev kleit , selle peal litritega ääristatud mustast sametist jakk , jalas klassikalise V-kujulise pealsejoonega mustad peokingad . </s> </p>
<p> <s> Kui bankett oli juba mõnda aega kestnud , kui joodud vein ja restoranimelu olid külalised sundimatusse keskustellu vangistanud , millest andsid tunnistust naerurõkatused ja uljamate kõvahäälsed toostid , palus Andreas Beriti tantsule . </s> <s> Põrandal oli teisigi paare , kuid Andreasele tundus , et üksnes tema ja Berit täidavad kogu ruumi . </s> </p>
<p> <s> Orkester mängis " Viimset valssi " . </s> <s> Berit ei olnud just vilunud tantsija . </s> <s> Paar korda kaotas ta rütmi , siis pidi selle taastamiseks liibuma Andrease puusadele , tajumaks jalgade liikumist . </s> <s> Andreas tundis Beriti jahedat pihku niiskumas higist , ta sõrmi läbis kerge värin . </s> <s> Nad õhetasid . </s> <s> Berit vabandas . </s> <s> Ta polevat enam kaua aega tantsinud , viimati vist oma pulmas . </s> <s> Andreas lohutas , temagi viimasest tantsust on möödas aastaid . </s> </p>
<p> <s> " Ja miks ma ei näe siin teie abikaasat ? " küsis Andreas ettevaatlikult . </s> </p>
<p> <s> " Olen lahutatud , " vastas Berit kuivalt . </s> </p>
<p> <s> Andreas võinukski seda oletada , sest Beriti paremas käes puudus abielusõrmus . </s> <s> Tal ei olnud ilusõrmuseidki , ainsaks ehteks kaela ja õlavöö piiret rõhutav juuspeen kuldkett . </s> <s> Andreas oleks oodanud sama küsimust Beritiltki , sest ta ei olnud varjanud oma abielulist seotust tunnistavat sõrmust , aga Berit vaikis . </s> <s> Beriti diskreetsus liigutas Andreast . </s> <s> Ta otsustas ise mingi vihje anda , kuigi polnud kindel , kas see pole liiga reetlik . </s> </p>
<p> <s> " Mu pere on Tallinnas , aga ma elan praegu kodus , siin , Pärnus . " </s> </p>
<p> <s> Sellest selgitusest näis ilmselt piisavat . </s> <s> Mõlemad tundsid end vabanenuna kohustusest olukorra kohta aru anda . </s> <s> Otsekui oleksid nad kaks putukat , kes kohtudes kombivad teineteise kuuluvust ja kavatsusi tundlate ägeda liigutamisega . </s> </p>
<p> <s> Tantsu lõppedes võttis Andreas järsema keeru . </s> <s> Tasakaalu säilitamiseks surus ta Beriti kõvasti enda vastu . </s> <s> Nende näod puutusid kokku . </s> <s> Berit lõhnas kannikeste järele . </s> <s> See oli üksnes aimatav nagu ka õrn meik Beriti palgeil ja laugudel . </s> <s> Andreas vaatas Beriti silmadesse otsekui kuristikku . </s> <s> Hiljem oli ta seda üha uuesti ja uuesti teinud . </s> <s> Nii nagu Andrease ema oli kord vaadanud poja silmadesse , laubad koos , ema küsimas : " Mida sa seal näed ? " , millele Andreas pidi vastama : " Valgeid tiibadega hobuseid . " </s> <s> Neid valgeid tiibadega hobuseid lootis ta näha Beriti silmadeski . </s> <s> " Viimne valss " lõppes , lugu , mis oli tähistanud tema ja Beriti esimest tantsu ja sellele aastaid järgnenud ja järelvaates igavesena tundunud taastuleku algust . </s> </p>
<p> <s> Andreas saatis Beriti kohale . </s> <s> Beriti kolleegid haarasid ta oma vestlusse . </s> <s> Teist tantsu sel õhtul Andreasel ei õnnestunudki enam teha . </s> <s> Teist tantsu ei järgnenud üldse . </s> <s> Sellest alates ei saanud Andreas ilma ängistuseta kuulata kahte lugu , need olid Tom Jonesi lauldud " Viimne valss " ja Chris de Burghi " Lady in Red " . </s> </p>
<p> <s> Peo lõppedes küsis Andreas , kas ta tohib Beritit koju saata , äkki on neil lausa ühine tee . </s> <s> Andrease vanematekodu oli nüüd südalinnas . </s> </p>
<p> <s> " Ma elan Aru tänaval , see jääb Tallinna maantee ja Ilvese tänava ristmiku lähedusse . </s> <s> Jala minna on siit kaugel . " </s> </p>
<p> <s> Andreas teadis hästi seda kohta . </s> <s> See oli tal peaaegu veres . </s> <s> Ilvese tänavat Tööstuse , hilisema Rääma tänavaga ühendav Aru tänava jupp oli otsekui väravaks Rääma linnaossa . </s> <s> See algas väikeselt ristmikult , mida tähistas ümberkaudsete majade tarbeks rajatud pumbakaev . </s> <s> Vee pumpamisel vastu pumbatoru põrkuva koogu kolksatused kõlasid otsekui kirikukella löögid jõulu esimesel või ülestõusmispühal . </s> <s> Kui Andreas emaga Vana-Pärnu veeres Silla tänava lõpus asetsenud lasteaiast paari kilomeetri pikkusele koduteele asus või vastupidi , kodunt lasteaeda , siis tähistasid see kaev ja metalli kumin Rääma algust või lõppu . </s> </p>
<p> <s> Nüüd elas siis Rääma piiril Berit . </s> <s> Nad võtsid takso . </s> <s> Beriti maja ette jõudnud – see oli pragunema hakanud beeži värvi puumaja , mille ärklikorrusel Berit ütles end koos pojaga elavat – , tasus Andreas arve ja laskis takso minema . </s> <s> Andreas märkas Beriti pilgus ettevaatlikku küsimust . </s> <s> Andreas otsustas seda ennetada . </s> </p>
<p> <s> " See on minugi lapsepõlve kant . </s> <s> Ma teen siin väikese ringi ja jalutan linna tagasi . " </s> </p>
<p> <s> Berit vabandas : </s> </p>
<p> <s> " Pean vara tõusma . </s> <s> Me läheme pojaga homme Koidula-kooli inglise keele eriklassi katsetele . </s> <s> Sügisel läheb Andres kooli . " </s> </p>
<p> <s> " Andres ? " </s> </p>
<p> <s> " Jah , teil on temaga peaaegu üks nimi . " </s> </p>
<p> <s> Andreas sirutas käe . </s> </p>
<p> <s> " Kas me võiksime sinatada ? " </s> </p>
<p> <s> " Miks mitte ? " </s> </p>
<p> <s> " Nii et , sina , Berit . " </s> </p>
<p> <s> " Ja sina , Andreas . " </s> </p>
<p> <s> Andreas tõmbas Beritit kergelt enda poole . </s> <s> Berit jäi pingutatult oma kohale , väristades õlgu . </s> </p>
<p> <s> " Siin tõmbab alati tuul . </s> <s> Nagu tunnelis . " </s> </p>
<p> <s> Andreas kohendas Beriti mantlihõlmu ja tõstis krae üles . </s> <s> Berit aitas ka ise . </s> <s> Nende käed kohtusid uuesti . </s> <s> Andreas tundis kõigi erkudega Beritist hoovavat õrnust . </s> <s> Ta kallutas end suudlema . </s> <s> Berit tõmbas näo kõrvale . </s> <s> Andreas puudutas huultega Beriti põske . </s> </p>
<p> <s> " Ma lähen nüüd , " ütles Berit vaikselt . </s> </p>
<p> <s> " Kas ma võin helistada ? " </s> </p>
<p> <s> " Helista . </s> <s> Kas sa jääd kauaks Pärnusse ? " </s> </p>
<p> <s> " Ma tahaksin ... ; nüüd vist üha enam ... ; kas mul on lootust ? " </s> </p>
<p> <s> Berit ei vastanud , vaatas vaid sügavalt Andreasele silma . </s> <s> Andreas ei näinud seal valgeid hobuseid . </s> <s> Veel mitte . </s> </p>
<p> <s> Niisama selgelt , nagu oli Andreasel meeles esimene kohtumine Beritiga , mäletas ta ka oma teise , varjatud elu algust . </s> <s> Sest tahtmine hüljata etteantud raamid , tundma õppida keelatut , võib-olla isegi võimatut , sai toimuda üksnes varielus . </s> <s> Andreasele ei olnud see mingil juhul labane seiklus , nagu ta oli seda kuulnud või lugenud kümnetest , sadadest teistega juhtunud lugudest ; need olid lood , mis lõppesid enamasti anekdootlike puäntide , skandaalsete paljastuste , külmavereliste või melodramaatiliste lahutustega ; lood , mis rääkisid mehe ja naise vahelise liidu süttimisest ja kustumisest , perede lagunemistest ja hargnemistest ; lood , kus löödi haavu ja koguni tapeti üksteist või iseend ja mis lõppkokkuvõttes ei osutunud millekski muuks kui ikka sellekssamaks kobrutavaks eluks , mida skeptiline vaim nimetab inimlikuks komöödiaks . </s> <s> Andreas oli kord ise olnud selle kaastegelasi , kui ta veel ülikoolis õppides abiellus esimest korda verinoore maatüdrukuga ja pidi mõne aja pärast tunnistama , kuidas ootamatult koju tulles ja ust avades leidis eest oma naise poolpaljalt seismas kursusekaaslase embuses . </s> <s> Ta oli tookord andestanud , lootnud , et tema ja ta noore naise tulevane ühine laps kindlustab nende juba lätetel mõranenud abielu , aga mitmeid kordi katkenud rasedus üksnes suurendas võõrdumust , kuni ühel päeval teatas ta naine , et ootab last hoopis oma kursusekaaslaselt . </s> <s> Andreas ei häbenenud hiljemgi tunnistada , et oli seepeale pisarateni ahastuses . </s> <s> Aga kui ta siis läks lohutust otsides kurtma juhtunut oma kirjanikust õpetajale Valmar Adamsile , hindas too teda küll kaastundval pilgul , ent sõnas sarkastiliselt : " Ma olen täiesti veendunud , et Puškin ei saaks sellest loost vermida ainsatki värsirida . " </s> </p>
<p> <s> Võib-olla selsamal põhjusel , et tema tundeid ja sellest sündinud liitu oli kord reedetud , näris Andreast juba ette süütunne , kui ta jaanilaupäeval Beritiga kokku sai , aimates , et just sel ööl ületab ta Rubico : liisk oli langenud . </s> <s> Andreas ja Berit olid esimese kohtumise järel vastastikuse helistamise peale istunud mitmeid kordi kohvikutes , jalutanud parkides , käinud teatris . </s> <s> Berit oli iga kohtumisega üha rohkem ja rohkem end avanud . </s> <s> Nagu jääminek Pärnu jõel , kus muulide vahel suudmes tekib kõigepealt lapike vaba vett , mis siis täidetakse jõe ülemjooksult tormiliselt mere poole tunglevate jääpankadega , kuni ühel päeval on jõgi ja meri tasa . </s> <s> Nii oli see Beritigagi . </s> <s> Andreas teadis nüüd juba paljusid üksikasju Beriti abielu purunemisest , sellest , et lastekodus viimse teoni iseseisvaks kasvatatud Beritit oli šokeerinud abikaasa täielik saamatus , nende vastupidised elurütmid ja mehe egoistlik jõhkrus voodis . </s> <s> Kõik see oligi kasvanud lumepallina depressiooniks , millest vabanemiseks oli ainult üks tee – põgeneda . </s> </p>
<p> <s> Nii märkamatult oli Berit saanud oma pihtimustega osaks Andrease elust , et sellelt ühiselt hingesillalt sügavaima läheduse kogemiseni astutav samm tundus loomulik . </s> </p>
<p> <s> Andreast ei huvitanud hetkel , kui palju tema suhtest Beritiga lainetab juttudena Tallinna poole ja mis näoga võtavad kuuldut vastu ta naine ja tütar . </s> <s> Ta ema oli küll manitsenud mõtlema tõsiselt ähvardava lahkumineku üle , koguni palunud teda naasta Tallinna-koju , aga siis jälle leebunult ütelnud : " Eks sa talita , nagu süda käsib . " </s> </p>
<p> <s> " Kui oled öelnud " aa " , siis tuleb öelda ka " bee " , " ütles Andreas üht lapsikut lendlauset korrates , kui nad seisid Beritiga muuli kaldapoolses otsas süüdatud hiiglasliku püramiidja jaanilõkke ääres . </s> <s> Berit läks mänguga kaasa . </s> </p>
<p> <s> " Aa-be , hakka pähe , kui sa'i hakka , lükkan takka ... ; ja nii edasi ... ; ma ei teagi , kuidas see lastelaul lõppes . </s> <s> Pean ju seda varsti oma poisile laulma ... ; " </s> </p>
<p> <s> " Ma mõtlesin meid ... " </s> </p>
<p> <s> " Aa on juba bee-le pähe hakanud . " </s> </p>
<p> <s> Berit libistas kergelt sõrmedega üle Andrease käsivarre . </s> <s> Nad seisid kõrvu . </s> <s> Üksnes pilgud reetsid , et need kaks inimest pole siin jaaniõhtul sattunud juhuslikult vestlema . </s> <s> Nii Beritil kui Andreasel oli tuttavaid . </s> <s> Üks Andrease klassivend astus koos oma naisega ligi , lahtine " Žiguli " õllepudel käes . </s> <s> Ta teadis , et Andreas on abielus , kergitas korraks imestusest kulmu , aga ei hakanud pärima . </s> <s> Andreas tutvustas Beritit oma kolleegina . </s> <s> " Me oleme mõlemad Räämalt , " ütles ta kinnituseks . </s> <s> Klassivend kutsus neid Tammistesse vanemate aiamajja sõnajalaõisi ja jaaniusse otsima . </s> <s> Ise pilgutas silma . </s> <s> Teisigi klassivendi ja -õdesid olevat oodata . </s> <s> Pikk valge öö ees , magada jõudvat talvelgi . </s> <s> Neil olevat õnnestunud hankida tutvuse kaudu leti alt suurem kogus viinereid ja servelaatvorsti . </s> <s> Sibulat ja salatit saavat aiast . </s> <s> Viinad ja õlled olevat külmas . </s> <s> Peo õnnestumise garantii sada protsenti , kiitis klassivend . </s> <s> Andreas lubas mõelda , teades ometi , et seekord jääb minemata . </s> <s> Klassivend kadus rahva hulka . </s> <s> Beriti kohatud kolleeg , kes end Ehaks nimetas , nägu ümar nagu punalillast päikeseloojangust tõusev kuu , kelle täidlast keha rõhutas valge puhvkäistega pluus ning plisseeritud must plastikvööga seelik , oli ülevas tujus ja torkas sõbralikult : " Teil paistab konverents permanentseks muutuvat . " </s> <s> Andreasele meenus , et Eha oligi toosama naine , kellega Berit pärast nende ainsat tantsu elavalt vestlema sattus . </s> <s> " Täna on minu nimepäev , " vadistas naine , " eha kestab koiduni , tuleb võtta , mis võtta annab , noorus on ilus aeg , no-orus ei tule ii-al ta-ga-si . " </s> <s> Neid viimaseid sõnu ta juba laulis . </s> <s> Berit naeris oma trillerit . </s> <s> Improviseeritud tantsuväljaku ääres törtsutas puhkpilliorkester " Saaremaa valssi " , kioskite ümber tunglesid õlle- ja jäätisesabades pereisad lastega . </s> <s> Lõkke ääres loopisid poisid käbisid ja puurisu leekidesse . </s> <s> Häiritud tulekoonal pildus sädemeid suveöö sinihalli laotusse . </s> <s> Oli Eesti jaanilaupäev anno 1983. </s> <s> Ühel hetkel varises põlev püramiid kokku . </s> <s> Vaibuva lõkke ümber hajali istuvad keskealised ja vanemad seltskonnad laulsid " Õllepruulijat " , nooremate keskelt kostus " Need konnad on , need konnad on ühed imelised loomad , ei ole neil , ei ole neil ei saba ega sarvi . </s> <s> Ja õhtuti , ja õhtuti nad rõõmsalt laulu löövad , kvak-kvak , kvak-kvak , kvak-kvak , kvak-kvak nad rõõmsalt laulu löövad . " </s> <s> See oli kaanon , mis korrates paisus üksteisest ülekarjumise kakofooniaks ja lämbus naerus . </s> </p>
<p> <s> Andreas ja Berit mõtlesid minna muulile , aga nähes , kuidas suur hulk jaanikulisi jalutab samas suunas , pöördusid vaikides hoopis linna poole . </s> <s> Kui nad olid jõudnud kõlakoja ette , haaras Andreas Beritil käest ja jooksis trepist üles lavale . </s> </p>
<p> <s> " This was the last waltz with you ... ; " püüdis ta matkida Tom Jonesi kirglikku kärisevat häält . </s> </p>
<p> <s> Muidugi oli see kõik ühest filmist või läägevõitu romantilise süžeega raamatust , mõtles ta sellele aastaid hiljem . </s> <s> Ta ei oleks tohtinud armuda uuesti , veelgi enam , võtta seda tõsiselt , tema , kord juba lahutatud , uuesti abiellunud mees ja kaheksa-aastase tütre isa . </s> <s> Aga ta oli armunud , ta oli murdmas truudust , reetmas teisi ja järgimas üksnes oma paisuvat kirge . </s> <s> Ta ei saanud sinna enam midagi parata . </s> <s> Ja nõnda nad seisidki seal , A-a ja B-e , kõlakoja laval otsekui pärl avatud karbipoolme põhjas . </s> <s> Kusagil lähedases sirelipõõsas harjutas ööbik oma igavikulist soolot . </s> </p>
<p> <s> " Võin ma sinu juurde tulla ? " küsis Andreas ja vastust ootamata suudles Beritit . </s> </p>
<p> <s> " Jah , ma viisin Andrese vanaema juurde . " </s> </p>
<p> <s> Beriti korter koosnes väikesest kuivkäimlaga esikust , sellele järgnevast pliidi ja tuppa ulatuva soojamüüriga köögist , millest üks osa oli vineerseinaga eraldatud vaevu ümberpööramist võimaldavaks vannitoaks – veevärk oli alles majja toodud , seda võis märgata seinale kinnitatud veel värvimata torudest – , ja elutoast , mille keskel oli kuuekümnendate stiilis keppjalgadega ümarate nurkadega hele diivanilaud kahe tooliga , ühes seinas diivanvoodi , selle peatsis hele kolme poolega kapp , akna ja soojamüüri vahelises seinas väiksem kušett , peeglilaud ja televiisor , akna all kirjutuslaud selle kõrval ühel pool kitsas laeni ulatuv raamaturiiul ning teisel pool kummipuu . </s> </p>
<p> <s> Andreasele avanes see kõik alles järgmisel päeval , sest tuppa astudes külvas ta Beriti pea , kaela , õlad , rinnad , niuded üle suudlustega ning haaras ta oma embusse . </s> </p>
<p> <s> " Oota ... ; ma võtan riidest ja lähen teki alla , sa ... ; pööra end akna poole ... ; ma ... ; anna , andeks , ma olen unustanud selle . " </s> </p>
<p> <s> Andreas vaatas aknast välja . </s> <s> Kell võis näidata teist hommikutundi , tänavaristi tähistava pumbakaevu küljes rippus tühi ämber . </s> <s> Paremat kätt jääva maja taga ahetas juba . </s> <s> Andreas kuulis , kuidas Berit tõmbas diivanvoodi lahti , laotas sellele voodiriided , asetas oma suvekleidi ja jaki kappi , rinnahoidja klõps , linade kahin ... ; </s> </p>
<p> <s> " Tule nüüd . " </s> </p>
<p> <s> Siis võttis Andreaski end alasti . </s> <s> Kõik ta kolmkümmend kaheksa aastat ärkas ühes punktis otsekui nool ammu pingule veetud lingul . </s> <s> Ta keris aeglaselt Beritilt kurguni veetud teki ja põlvitas aovalges piimjalt kumava naisekeha ees . </s> <s> Nii anub janune maa vihma , et oma põues kasvatada vilja , nii avaneb lootos , et tema nestest võiksid joobuda koolibrid . </s> </p>
<p> <s> " Ära tee mulle haiget , " sosistas Berit , sirutades käed Andreasele vastu ja asetades need tema õlgadele , " ma vajan sulamiseks aega . " </s> </p>
<p> <s> Andreas tundis Beriti sõrmedest valgumas üle kogu keha erutavat hellust . </s> </p>
<p> <s> Sisenemine oli tõesti vaevaline . </s> <s> Lävi oli kitsas ja kõrge . </s> <s> Ent kord juba pääsenuna leidis Andreas eest sügava sametise kaevu , mille liugjas põhi talle aeglaselt vastu lainetas . </s> <s> Beriti rohelistes iiristes helklesid valged tiivulised hobused . </s> </p>
<p> <s> " A-a . " </s> </p>
<p> <s> Andreas tahtis nüüd öelda " B-e " , kuid algav ekstaas viis otsekui kosk nad enesega , jättes järele üksteisesse sulava kahe inimese sel hetkel kõrvulukustavana tundunud hingelduse . </s> </p>
<p> <s> Nii algas Andrease kaksikelu , pendeldamine Tallinna ja Pärnu vahel , süü ja kohustuse , kaastunde ja eneseõigustuse vahel . </s> <s> Ta pani tähele , et mõlemad linnad hakkasid tema jaoks kaotama piirjooni ja identiteeti . </s> <s> Ta ei teadnud enam , kus on ta päriskodu , kas Tallinnas , kus kasvas ta tütar , kus ootas teda rutiinne töö ja pereelu , või Pärnus , kus ootasid teda ema ( veel , kuni ta elas ) ja Berit . </s> </p>
<p> <s> Ta jagas end mõlema poole vahel . </s> <s> Algul ei tundunudki see koormana . </s> <s> Muidugi kahtlustas ta naine Andrease truudusetust , nii teeb seda vaistlikult iga naine , aga kuna Andreas oli hoolitsev ka kodus , siis peale aeg-ajalt lahvatavate armukadedusstseenide – mis lõppesid nädal aega kestva tummfilmi või Andrease röögatusega : " Mulle aitab ! </s> <s> Ma ei jõua enam ! " ja tütre hüsteerilise nutu ning karjatusega : " Isa , isa ! </s> <s> Ära jäta meid ! </s> <s> Palun ! " – polnud katastroofil õiget motiivi . </s> <s> Või hoidusid nii Andreas , ta naine kui ka Berit sellest eemale ? </s> <s> Kõik kannatasid vaikides . </s> <s> Aastate möödudes muutus aga tasakaalu hoidmine üha piinavamaks . </s> </p>
<p> <s> Ühel järjekordsel kohtumisel , sedakorda Tallinnas Beriti vanatädi pool , kui Berit oli veel Andrease süleluses ja mõlemad kuulasid teineteise niuetes äsja pulbitsenud sööstu raugemist , tunnistas Berit : </s> </p>
<p> <s> " Andreas , ma tahan veel ühte last . </s> <s> Mu bioloogiline kell tiksub . " </s> </p>
<p> <s> Nad olid mõlemad olnud siiamaani ettevaatlikud , lugenud päevi ja turvanud oma suhet muul viisil . </s> <s> Andreas oli Beritile lubanud , et kui ta tütar saab täisealiseks , siis ta lõpetab oma abielu , aga kui seegi aasta kätte jõudis , jätkus kõik ometi endiselt . </s> <s> Andreas imetles Beriti ohvrimeelset kiindumust , kuigi märkas , kuidas aastatega muutus Berit üha närvilisemaks . </s> <s> Ta oli käinud isegi psühhiaatri juures , kes oli määranud talle antidepressante ja soovitanud tingimata veel kord sünnitada . </s> </p>
<p> <s> " Ma olen väsinud ootamast sind . </s> <s> Ma olen väsinud valvamast , võpatamast sinu telefonihelinatest , sinu lubadustest , isegi sinu hellitustest ... ; " kurtis Berit Andreasele läbi pisarate . </s> <s> Aga vastastikune andumine tõi taas hetkelise rahu . </s> </p>
<p> <s> Ühel päeval helistas Berit Andreasele : </s> </p>
<p> <s> " Mul jäid päevad ära . </s> <s> Ära muretse , see ei kohusta sind millekski . " </s> </p>
<p> <s> Andreas tundis oma mehelikku uhkust riivatuna . </s> <s> Ta oli isegi solvunud , kuid ei näidanud seda välja . </s> <s> Ta peas möllas segadus . </s> <s> Ta kujutas ette , kuidas ta Beritile </s> </p>
<p> <s> sünnitusmajja vastu läheb ; salamisi oli ju Andreaski lootnud , et tema naine või siis kunagi Berit , kingivad talle poja ; ta oli isegi Beritile öelnud , et kui see peaks kord juhtuma ja Andreas on endiselt abielus , siis võivat Berit lapsele isanimeks panna rahulikult tema nime , et tema laps ei kasvaks üles üksnes emanimega , nagu Viktor , kelle Vinnõtsja lastekodu saatekirjal oli küll ta ema nimi Hannah ( keda ta aga kunagi polnud näinud ) ja kes nii oma isast kui emast oli üksnes kuulnud . </s> <s> Tema , Andreas , ei karda vastutust ( milline häbistav naeruväärsus küll , mõtles Andreas hiljem sellele tagasi ! ) , ta on valmis täitma oma isakohust , Beriti toetamisest rääkimata . </s> </p>
<p> <s> Möödus kuu . </s> <s> Berit helistas ja palus kokkusaamist . </s> <s> Nad kohtusid Tallinnas Pirita tee Lillepaviljoni kohvikus . </s> <s> Oli 1994. aasta oktoobri keskpaik , Andrease sünnipäeva eelõhtu . </s> <s> Keskaja-Euroopa kõrgeim , Oleviste kiriku torn viilutas raskeid tinahalle pilvelaamasid , vastu rannakive rahutult laineid peksev meri kasvatas uut vimma . </s> <s> Eesti oli veel šokis . </s> <s> Kolme nädala eest oli eestlaste sajanditagust vabaduseunistust sümboliseeriv luikvalge laev " Estonia " põhja läinud ja viinud merehauda ligi tuhat inimest . </s> <s> See oli Eesti " Titanic " , tragöödia , mille lõpuni selgitamata põhjused tekitasid üksteise järel üha uskumatumaid oletusi ja legende , kuid – nagu ikka , nagu maailma esimesest lõpust , veeuputusest alates – jätkus elu juba sissetallatud radadel , sündmus ise kivistus ajalooraamatutesse ja leinapäevana igal aastal taastrükitavatesse kalendritesse . </s> </p>
<p> <s> Andreas ja Berit olid sel pärastlõunal kohviku ainsad külalised . </s> <s> Berit , näost kahvatu , hallid varjud silme all , vältis Andrease pilku , ta vaatas kuhugi kaugusesse , sinna , kus üksik reisilaev loovis arglikult sadama poole . </s> <s> Andreas aimas halba . </s> <s> Beriti suunurk võbeles , tema sisemuses kääris nutt . </s> </p>
<p> <s> " Mul katkes , " ütles ta vaikselt , aga see kõlas kui karjatus . </s> <s> Pisarad pääsesid paisu tagant , ta õlad vappusid . </s> <s> Ta püüdis end valitseda , nuuksed lämbusid keha värinasse . </s> <s> Andreas tundis seda , hoides Beriti kätt . </s> <s> Ta ei osanud lohutada . </s> <s> Kaastundest jõuetuna tõusis temalgi klomp kurku , kuid vaevalt suutis ta mõista , mida tähendas see kaotus Beritile . </s> </p>
<p> <s> " See oli peaaegu kolmekuune loode , aga emakaväline , niikuinii oleks pidanud seda opereerima , ütles arst , aga organism olevat selle ise ära tundnud , " seletas Berit ohates ja rahunenumalt . </s> </p>
<p> <s> " Mis me nüüd teeme ? " küsis Andreas , tundes samas ka ise küsimuse mõttetust . </s> </p>
<p> <s> " Me ei saa enam niimoodi jätkata , " vastas Berit ängistusest sündinud otsustavusega . </s> </p>
<p> <s> Nad vaikisid . </s> <s> Kohviku tühjus kõlas kaasa istujate hinges valitseva tühjusega . </s> <s> Võib-olla või isegi kindlasti istus sel hetkel sealsamas Tallinnas , Pärnus , Eestis , maailmas sadu ja tuhandeid paare samasuguse küsimuse ja tühjuse ees , samasuguses vaikuses , aga igaühele neist oli see nende isiklik , kordumatu tühjuse vaikus . </s> </p>
<p> <s> Nende salakohtumised muutusid üha harvemaks , kuni Berit hakkas neid vältima . </s> <s> Andreas püüdis küll otsida võimalusi , kuid Beriti eemaldumine oli ilmne . </s> <s> Pärast seda , kui Andreas oli taas ühel Pärnus-käigul – nüüd juba pärast ema surma sugulaste poole ja surnuaiale – palunud Beritilt , kes vahepeal oli ostnud mereäärsesse Pärnu " magalasse " Tammsaare puiestee plokkmajja kolmetoalise korteri , võimalust tema poolt läbi astuda , siis oli Berit sellest isegi ilma ettekäändeta keeldunud . </s> </p>
<p> <s> Andreas hakkas läkitama Beritile kirju , meenutades neis nende ühiseid lõõmu , lubadusi ja unistusi . </s> <s> Kirjade kirjutamine oli talle nagu palvemasin tiibetlasele . </s> <s> Kuid Berit ei vastanud ühelegi neist . </s> <s> Siis otsustas Andreas kirjutada viimase kirja . </s> </p>
<p> <s> Armas Berit , </s> </p>
<p> <s> see kiri jääb viimaseks . </s> <s> Ma tean , et olen juba ammu alandunud kerjuseks armastuse kõrbes , aga olen sellega leppinud kui karistusega Sulle tekitatud ülekohtu eest . </s> <s> Ühe selgituse võlgnen siiski , mis juhtunut ehk esmapilgul enam otseselt ei puuduta , küll aga heidab valgust põhjustele , miks kõik on läinud nii , nagu läks . </s> </p>
<p> <s> Üks neist põhjustest on nähtavasti igavene . </s> <s> Seda on kõige veenvamalt kirjeldanud juba Dante " Jumalikus komöödias " , mille taustal iga inimlik komöödia , meie oma kaasa arvatud , on halenaljakas vari , aga siiski piisavalt tõsiseltvõetav , selleks et siinkohal Dantet , " Jumaliku komöödia " enda üht tegelast meenutada . </s> <s> Seal oli patustajate elu võrdkujuks loodud Põrgu , kuhu Dante , mõnede uurijate arvamuse kohaselt kättemaksuna vastuseta jäänud Beatrice-armastuse eest , saatis abielurikkujad Paolo ja Francesca , kelle taga terav silm võiks näha Aadama ja Eva arhetüüpe , sest enne pattulangemist olid mõlemad , nii Aadam kui ka Eva , abielus jumaliku täiusega . </s> <s> Dante komöödia viiendas laulus jutustab Francesca oma loo , aga ta ei kahetse seda , sest kahetsemiseks on Purgatoorium , kuhu Dante keeldub abielurikkumises patustajaid lubamast . </s> <s> Mõlemad tunnistavad , et nad on patustanud . </s> <s> Ja et tema , Paolo , teada saades kõike Francesca häbemest , on häbimärgistatud , kuid nii , üht truudust murdnud , on ta teisalt truuks jäänud oma kirele . </s> <s> Nad hukatakse , kuid Dantet ei huvita karistuse tegelik , vaid hoopis selle metafüüsiline põhjus . </s> <s> Keegi pidi teadma nende armastuse saatusest juba ette . </s> <s> Nemad , Paolo ja Francesca – kas siis ka meie Sinuga , Berit ? – järgisid üksnes ettekirjutatud stsenaariumi . </s> <s> Kui nad aga tahtsid muuta , võib-olla ainult õige pisutki korrigeerida sündmuste käiku , siis oli juba hilja . </s> <s> Sest karistada saab igaüks , kes söandab otsida armastuse põhja ja tõde , mis on üks ja seesama . </s> <s> Mõlemad matavad otsija enda alla . </s> <s> Paolo ja Francesca otsisid oma kire allikat , Dante ise Beatrice keeldumise põhjust . </s> </p>
<p> <s> Mida ma tahan selle osundusega öelda , on see , et üks igavikus kordunud lugu kipub minu puhul võtma kahekordse kuju : kõigepealt saan ma karistada selle eest , et olen Sind armastanud , ja nüüd selle eest , et otsin Sinu loobumise või keeldumise põhjust . </s> </p>
<p> <s> Aga on veel üks , täiesti isiklik asjaolu , mis mulle need aastad , kogu mu elatud elu on otsekui järvepeegel tema kohale kummardunud Quasimodole näidanud , selleks et ta enesehaletsuses või ka õuduses end ära neaks : ma kardan kaotada , aga ei oska ka võita . </s> <s> Nii sünnivad malemängus halvad viigid . </s> <s> Ja kahjuks ka elus . </s> </p>
<p> <s> Niisiis pole mul põhjust süüdistada mitte kedagi peale iseenda . </s> <s> Kui ma midagi Sinult veel paluda julgen , siis kas või väikestki lootust , et kui möödub Platoni aasta , mis on piisavalt pikk unustamiseks , aga lühike taasmeenutuseks , et siis Sa ei möödu minust nagu juhusest või surmavarjust , vaid ... ; </s> </p>
<p> <s> Andreas jättis kirja lõpetamata , aimates juba ette , et Berit ei vasta sellelegi . </s> <s> Nii ka läks . </s> <s> Andreas kaotas Beriti silmist . </s> <s> Hiljem kuulis ta Viktorilt , et Beritil oli puhkenud suur romaan muuseumi direktoriks saanud noore ja edukat teadlaskarjääri teinud mehega . </s> <s> Aga kuna toogi oli juba abielus ja pole katastroofilisemat armusuhet kui mehest või naisest ülemuse ning tema alluva vahel , siis ilmselt seda mõistnud , oli Berit kasutanud avanenud võimalust ja kandideerinud kohaliku arhiivi juhataja kohale , kuhu ta ka valiti . </s> <s> Seda Andreas ei teadnud , enne kui ta ise sajandi viimase suve ühel päikeselisel hommikul Pärnu arhiiviuksest sisse astus . </s> </p>
<p> <s> Der Liebe Zauberwerk ist tolle Phantasie . </s> </p>
<p> <s> " Ma olen Pärnus , et kirjutada lastekodule hüvastijätukirja , " selgitas Andreas , olles vabanenud esimesest kohmetusest . </s> <s> Beriti juustevärv ja soeng oli seesama , mis kuusteist aastat tagasi , ainult ülalpool kõrvu meelekohtadel aimas Andreas üksikuid halle karvu . </s> <s> Suujoonde oli lisandunud rangust , ent see hajus rääkimisel pehmetesse naerukurdudesse . </s> <s> Beriti keha oli endiselt nõtke , kui ta toetas , bordoovärvi lühikeste käistega range lõikega kleit seljas , kirjutuslaua vastu , käed vaheliti rinnal . </s> <s> Seda distantseerivat , ametlikkust ilmutavat hoiakut polnud Andreas kunagi varem Beriti juures märganud . </s> </p>
<p> <s> " Tegelikult oli minu tulek mõeldud Viktori – sa tead ju Kafkat ! – tema kutsel lastekodu päästeaktsioonina . </s> <s> Aga kohapeal selgus , et lõpp on juba toimunud , nii et nüüd jääb üle vaid järelehüüd . " </s> </p>
<p> <s> " Jah , Viktor on mullegi sellest rääkinud . </s> <s> Enne volikogu otsust tegi linnavalitsus meile lastekodu asjus arhiivipäringu . </s> <s> See sai mulle juba siis selgeks , et nad lastekodu vähemalt Räämale enam ei jäta . </s> <s> Ütlesin seda ka Viktorile ... ; Muide , ma ei teadnudki , et sa teda Kafkaks kutsud ... ; " </s> </p>
<p> <s> " Sa olid lihtsalt veel laps , kui tema oli juba Kafka . " </s> </p>
<p> <s> " Õige küll . </s> <s> Aga ta kinkis mulle mu esimese nuku . </s> <s> Ma jään talle elu lõpuni tänu võlgu . " </s> </p>
<p> <s> " Me oleme nüüd Kafkaga kokku saanud . </s> <s> Mulle on hakanud tunduma , et teda tegelikult ei huvitagi enam niivõrd lastekodu lõpp , kuivõrd lastekodu kunagine põlemine ja Aini õnnetu hukkumine tulekahjus . " </s> </p>
<p> <s> " Jah , nii tundub mullegi . </s> <s> Lastekodu toimikutes on sellest mõned jäljed . " </s> </p>
<p> <s> " Ma siis vaataksin , kui sa tooksid need mulle . " </s> </p>
<p> <s> " Muidugi ... ; kohe ... ; jäin siin nüüd lobisema . " </s> </p>
<p> <s> Berit seadis end minema keldrisse . </s> <s> Uksel pöördus ta korraks ringi ja ütles Andreasele teda pika pilguga mõõtes : </s> </p>
<p> <s> " Aga seda sa ütlesid hästi : lõpp on juba toimunud , jääb üle veel järelehüüd . " </s> </p></div2><div2 type="alaosa"><head> 7 </head>
<p> <s> LASTEKODU TOIMIKUID LUGEDES AVASTAS ANDREAS SÜGAVA KURISTIKU selle vahel , mida ta ise oli mäletanud lastekodulaste elust , mida oli talle jutustanud Viktor , ja selle vahel , mida ta luges kõikvõimalikest tööplaanidest , aruannetest , protokollidest , õienditest . </s> <s> Tal hakkas hirm , et kui ükskord võetakse kirjutada Pärnu lastekodu ajalugu 1940ndatest kuni tänaseni , aga mitte ainult lastekodu , vaid mis tahes teise asutuse , lasteaia , kooli , haigla , tehase , aga ka küla , linna , kogu Eesti ajalugu , toetudes üksnes arhiivides sadestunud materjalile , siis kujuneb pilt nii lastekodust kui kogu Eestist surnukahvatult tasapinnaline , millele värvide maailmast hinnangut langetades saab toimunut võtta vaid goyalike kapriiside , röögatu absurditeatri või totalitarismi Kolgatana . </s> </p>
<p> <s> Alles nüüd mõistis Andreas , et Eesti on elanud või pidanud elama mitut ajalugu korraga , mis kõik on kulgenud oma reeglite järgi ja mille kokkupuutepunktides arenesid tragöödiad või suurejoonelised peitusmängud . </s> <s> Ta polnud kindel , kas need ajalood , retooriline ühelt poolt , kanoniseeritud teiselt poolt , dokumenteeritud kolmandalt poolt ja neljandalt poolt inimeste elulugudest ilmutunud ajalugu olid üldse valmis ja võimelised välja andma sündmuste tõde ja sügavamat tähendust . </s> <s> Võib-olla oli Eesti saatuseks elada pidevalt fiktiivsete ajalugude , mineviku- ja tulevikumüütide piiril , sest väikerahva põline oht on , et suuremad tulevad ja võtavad talt tegeliku ajaloo , kui nad sellest teada saavad . </s> <s> Nõnda oli vaja siis tegelikku ajalugu varjata . </s> <s> Selles varjamises aga varitses omakorda oht , et ühel päeval ei suuda enam ükski eestlane meenutada , kas ajaloos , mis enne neid siinmail oli voolanud , oli üldse midagi varjamisväärset . </s> </p>
<p> <s> Vähe sellest , et ajaloost endast kippus aeg ära kaduma , nõukogude aeg – nagu Andreas oli lugenud ühest uurimusest – kaldus " ära kaduma " ka toona elanud eestlaste elulugudest . </s> <s> Põhjus olevat sellessamas ühele rahvale osaks saanud aegade , valitsemis- ja ühiskonnakordade kiires vahetumises isegi ühe inimpõlve jooksul , mille väärtustamine tagantjärele kujunes juba võrdluses . </s> <s> Vanemad , sajandi esimestel kümnenditel sündinud eestlased , kelle lapsepõlv ja noorus jäid iseseisvasse Eesti Vabariiki , lugesid end kõige suuremateks ajaloo ohvriteks . </s> <s> Omal kombel oli neil õiguski , sest sõda paiskas segi nende eneseteostusvõimalused , võttis paljudelt koguni elu enda . </s> <s> Nõukogude aeg oma hirmude , valede ja varastamistega , mida kattis loosungite kassikuld , vastandus nende noorusele rohkemgi veel kui päev ööle . </s> <s> Ent kui vanuigi anti neile võimalus veel näha Eesti Vabariigi taassündi , sellega kaasnenud konflikte , nende endi langemist uue , hoolimatu ja ülbe riigi tagatubadesse , siis meenutasid nad nõukogude aega kui rahulikku äraolemist . </s> <s> Kuna see vabariik ei vastanud nende lapsepõlve riigile , teisalt aga ei vastanud ka nõukogude aeg nende ettekujutusele inimlikust elust vabas riigis , siis vastuolu vältimiseks lihtsalt taandati nõukogude aeg olematuse nullpunkti lähedusse . </s> <s> Üks teine uurimus , mis samuti Andreasele kätte oli puutunud , seletas nõukogude aja kadumist nooremate elulugudest sellega , et sõja ajal või vahetult selle järel sündinud – kuhu ju ka Andreas ja Viktor ning nende eakaaslased kuulusid – elasid omaenda isiklikule tulevikule . </s> <s> Nad mängisid neile etteantud ajaga otsekui muti-nimelist kaardimängu , mille erinevad faasid nõudsid reeglite vahetamist : kord oli võitja see , kes kõige rohkem tihisid võttis , teises faasis aga see , kes peos olevatest kaartidest kõige kiiremini vabanes , kolmandas see , kes kaartide järjestikuse ladumisega mastide või hierarhiate järgi enne teisi lõpule jõudis . </s> <s> Nõukogude aeg ei olnud nende jaoks ei päikseline – nagu toonased ajalooraamatud jutustasid – ega ka masendavalt tume , nagu paljud " eestiaegsed " inimesed seda kirjeldasid . </s> <s> See oli niisugune , nagu ta igaühe jaoks erinevalt paistis , nagu hämarus , mis ühtedele annab lootust koiduks , teistele aga kuulutab öö lähenemist . </s> </p>
<p> <s> Üks " Pärnu Lastekodu ajalooline õiend " 1959. aastast – sellest aastast , mis toimunud tulekahju tõttu Viktorile üha painavamaks oli muutunud ja mis oli ka Aini surma-aastaks – kõlas nii : </s> </p>
<p> <s> Pärnu Lastekodu alustas oma tegevust 1944. a. sügisel asukohaga Pärnus , Raba t.1 , juhataja oli Lillepea . </s> </p>
<p> <s> Pärnu Lastekodu on kooliealiste lastekodu . </s> <s> Sinna suunatakse lapsi , kellel puuduvad vanemad , vallasemade lapsi , kelle emad on sattunud majanduslikult raskesse olukorda . </s> <s> Ka võetakse riiklikule kasvatamisele lapsi , kelle vanematelt on võetud kohtuotsusega vanemlikud õigused ebamoraalsete eluviiside , alkoholi liigtarvitamise ja muude teiste ( " teiste " on läbi kriipsutatud ) põhjuste pärast . </s> </p>
<p> <s> Samuti suunatakse lastekodusse raskelt kasvatatavaid lapsi , kelle kasvatamisega vanemad toime ei tule . </s> </p>
<p> <s> Lastekodu peamine eesmärk on suunata oma kasvandikud ellu väärilise ühiskonnaliikmena , anda neile vastav haridus ja ettevalmistus ellu astumiseks . </s> <s> Viimasel eesmärgil on organiseeritud lastekodus töökojad . </s> <s> Tütarlapsed õpivad õmblustööd , söögikeetmist , majandus- ja korrastamistöid . </s> <s> Poisid õpivad tisleri- , elektritöid . </s> <s> Kasvandikud töötavad aiandis ja vähesel määral põllutöödel . </s> </p>
<p> <s> 8-klassilise hariduse omavad kasvandikud peamiselt Pärnu V 8-kl . </s> <s> Koolis , kuid õpilased , kes õppetöös hästi edasi jõuavad , suunatakse õppima keskkooli ja mitmesugustesse tehnikumidesse . </s> </p>
<p> <s> Momendil on lastekodus 125 kasvandikku , jagatud nelja rühma . </s> <s> Kasvatajaid on 8. </s> </p>
<p> <s> Lastekodu direktor on Traks , Evald 15. juunist 1959. a. alates . </s> </p>
<p> <s> Andreas ei osanud sellega midagi peale hakata , see oli ajalugu ja ei olnud ka . </s> </p>
<p> <s> Üks 6. novembril 1961 – aastal , mil Nõukogude Liidu Kommunistliku Partei Kongress kuulutas kommunismi saabumist kahekümne aasta pärast ( " Meie põlvkonnale saab osaks õnn elada kommunismi ajajärgul " oli Andreaski värviliste pliiatsitega oma koolivihkusse maalinud ) – kirjutatud kasvataja aruanne oli kaunistatud punalipuga ja " lavastatud " lapse enda vaatepunktist . </s> </p>
<p> <s> Juba ammu enne oktoobripühi käis kogu majas kibekiire askeldus ja ettevalmistus selleks , et väärikalt vastu võtta pühi . </s> <s> Gruppides töötasid kõik pingsalt : nelja-viieomanikud , et veelgi paremaid tulemusi saavutada . </s> <s> Kellel aga ähvardasid kahed , need püüdsid saada hindeks vähemalt " rahuldav " . </s> <s> Töö ringides kees , et isetegevuslikus osas anda parim . </s> <s> Igaüks oli ärevil , sest kes teab , kui palju üllatusi ja kingitusi ees ootab . </s> </p>
<p> <s> Saabusidki pühad . </s> <s> Üheks meeldejäävamaks sündmuseks oli pidulik aktus . </s> <s> Enne aktuse algust saabusid külalised kalakombinaadist ja linavabrikust . </s> <s> Pärast päevakohast sõnavõttu võtsid sõna mõlemad meie külalised ning parimale magalale anti üle kingitus – rändraadio . </s> <s> Juba ammu oli kõik selleks mängu pandud , et aga saada raadio oma magalasse . </s> <s> Et aga häid magalaid oli mitu , jäi järele siiski anda see V kl. poiste toale . </s> <s> Külaline kalakombinaadist oli kaasa toonud igale heale lapsele midagi . </s> <s> Ta jutustas meile ka oma tööst ja kutsus töötama samal alal . </s> </p>
<p> <s> Kui maiustustepakid olid kätte saadud , läksime pidulikku ühislauda . </s> <s> Pärast maitsvat õhtusööki mängisime koos külalistega puhketoas kärarikkalt ja lõbusalt , kuni saabus aeg magamaminekuks . </s> </p>
<p> <s> Sedasama vastuolulist tunnet – et ajastu kirjeldustest vastu vaatav klantsiv pealispind varjab hoopis midagi muud , et tööplaanid , aruanded ja õiendid on nagu talveks aknapoolte vahele niiskusepüüdmiseks topitud vatt – koges Andreas üha enam , kaevudes 1950. aastate alguse materjalidesse , aega , kus tema ja Viktori teed esmakordselt olid ristunud . </s> <s> Kõik see , mis kasvatajate tööplaanidesse ja aruannetesse kirja oli pandud , oli ulatunud kooli kaudu Andreasenigi . </s> <s> Andreas oleks nagu isegi lastekodus olnud . </s> <s> Neil oli Viktoriga ühine retooriline minevik : see , mida jutlustavad ideoloogiad ning raamivad ettekirjutused , tabud , keelud ja käsud . </s> <s> Andreas muigas endamisi , lugedes 1951/52 . õppeaasta muusikaringi tööplaanist , mida ringi juhataja oli seadnud eesmärgiks : " 1 ) lauluringi elustamine , 2 ) masslaulude õppimine , 3 ) laulude ettevalmistamine esitamiseks tähtpäevadel ja noortehommikutel " . </s> <s> Nooremate grupile oli õpetatud 31. jaanuaril " Lõbusate noorte marssi " ja " Maailma demokraatliku noorsoo hümni " , vanemate grupile aga 3. veebruaril " Karjala laulu Stalinist " , " Komsomoli suuskurite laulu " , 5. veebruaril noorematele " Nõukogudemaal on hea meil elada " ja vanematele " Armas Stalin " ... ; </s> </p>
<p> <s> Andreasele paistis see kõik neis paberites nii tühine , nagu polekski midagi juhtunud , kuigi sel ajal oli Stalin juba agoonias , Gulagi veel elus olevad vangid hellitasid vabanemislootust ja 1949. aastal kolhooside sundrajamise jalust ära saadetud ning ideoloogilise suurpuhastuse käigus kõikjalt massiliselt küüditatud eestlased vaevlesid või surid alles Siberis . </s> <s> S e e ajalugu jõudis tema ja Viktorini hoopis hiljem . </s> </p>
<p> <s> Andreas mõistis , et laste jaoks sünnib ajalugu sealpool head ja kurja , üksnes tükati läbipaistva eesriide taga . </s> <s> Aga ikkagi on see eesriie , mille olemust ja tagust hakkad taipama alles hiljem , kui üldse . </s> <s> Seepärast julgeski ta väita , et lapsepõlved jäävad väljapoole ajalugu ja et elulood lõpevad enamasti lapsepõlvega . </s> <s> Kõik muu vaid on kordumine halva lõpmatuse suunas . </s> <s> Selles lakkamatute korduste reas polegi ühele inimlapsele niivõrd tähtsad ajaloo seaduspärasused , riikide tõusud ja langused , kadumised või sünnid ning valitsejate vahetumised , kuivõrd inimlapse enda kaotatud rajad . </s> <s> Nende otsimisele ja mõnikord ka leidmisele kulubki kogu elu . </s> </p>
<p> <s> Ühe kasvataja aruande juurde 1957. aastast , mil maailm sai " sputniku " ja algas Hruštšovi " sula " , mil möödus aasta Nõukogude Liidu korraldatud veresaunast Budapestis , mil Ameerikas suri neljakümnendate lõpus kommunistide nõiajahi käivitanud Joseph McCarthy ja Elizabeth Taylor abiellus alles esimest korda , sel aastal , tõenäoliselt sõltumata kõigest toimunust oli kasvataja lisanud arhiivi üleandmiseks määratud aruannete kausta ka väljavõtteid kirjanditest " Minu unenägu " . </s> </p>
<p> <s> Andreas teritas tähelepanu . </s> <s> Kolm neist , ühe tüdruku ja kahe poisi püüdliku käekirjaga vormistatud tekstid rabasid teda oma siirusega . </s> <s> Just neist vaatas vastu lastekodu tõeline ajalugu , mida ilmselt oli tajunud kasvatajagi neid lehekesi kõrvale tõstes . </s> </p>
<p> <s> Minu unenägu . </s> </p>
<p> <s> Minu juures unenäod ei käi . </s> <s> Ükskord , kui olin veel nooremas rühmas , olin hirmsas palavikus . </s> <s> Meile anti süüa riisipudru . </s> <s> Mina ei tahtnud . </s> <s> Mul oli süda väga paha . </s> <s> Aga ema seisis kõrval ja muutku ütles , et ma sööksin pudru ära . </s> <s> Muidu tuleb must mees ja viib minu ära . </s> <s> Mina sõin ja hakasin oksele . </s> <s> Siis ema ehmatas ja palus minult anteks . </s> <s> Mina ütlesin talle , et pole vaja anteks paluda . </s> <s> Kõige tähtsam on , et sina oled minul . </s> <s> Pärast sain aru , et seekord oli see ainult unenägu . </s> <s> Mul oli väga kahju , nii et ma nutsin isegi . </s> <s> Aga sellest on nüüd mööda mitu aastat ja uusi unenägusid tulnud ei ole . </s> <s> Ema ka mitte . </s> </p>
<p> <s> Lembit </s> </p>
<p> <s> Minu unenägu </s> </p>
<p> <s> Mina näen igaöösel unes , et ema tuleb ja viib minu koju . </s> <s> Siin on ka väga hea olla . </s> <s> Mul on palju sõpru ja kasvatajad suhtuvad meisse hästi . </s> <s> Aga mulle ei meeldi , et lastekodust väljas vaadatakse meie peale nagu varastele . </s> <s> Ükskord kui olin saanud linnaloa ja ostsime koos Annega jäätist , tuli meie juurde üks mees ja küsis , kas me tahame temaga magada . </s> <s> Mina ütlesin talle , et meil on lastekoduski omal voodid . </s> <s> Siis ta karjus , et meiesuguseid võib vägistada , ilma et peaks kartma vangi minekut . </s> <s> Me jooksime Annega nii et hing kinni . </s> <s> Sellest ajast peale kardan ma üksi linna minna . </s> <s> Oleme küll käinud koos poistega . </s> <s> Nemad kaitsevad meid ja annavad igaühele peksa , kes julgevad meid puudutada . </s> <s> Meie oleme nagu õed ja vennad . </s> </p>
<p> <s> Aga sellest ajast peale näen ma ka unes , et ema tuleb ja viib mind koju . </s> <s> Kasvataja Pahla ütles , et mul pole vaja und näha . </s> <s> Minu ema on Ameerikas ja et kui partei peasekretär Hruštšjov Ameerikas ära käib , siis lepivad nad kokku , et mina saan ema juurde Ameerikasse . </s> <s> Aga seni ma ikka näen seda unes . </s> <s> Igaks juhuks , sest öeldakse , et kõige kaunim on see elu , mis on unenäos ja läheb ka täide . </s> <s> Selle kirjutas minu salmikusse Anne . </s> </p>
<p> <s> Shirley </s> </p>
<p> <s> Minu unenägu </s> </p>
<p> <s> Minul pole vaja unenägusid näha , sest mina ei tea , kes on minu vanemad . </s> <s> Aga hakkasin mõtlema , et oleks vahva siiski und näha . </s> <s> Ja kellest ? </s> <s> Mõtlesin , et see võiks olla kasvataja Selma . </s> <s> Ka teised kasvatajad on toredad , aga kui kasvataja Selma minuga räägib või ka meie tuppa tuleb , siis läheb tuba valgeks nagu suvi . </s> <s> ( Sõnal " suvi " on ees olnud " rahu " ja " s " on varem olnud " t " , mis on aga läbi kriipsutatud . ) </s> <s> Minu unenäos olen mina juba kümme aastat vanem ja kasvataja Selma kümme aastat noorem . </s> <s> Meie kohtume karnevalil . </s> <s> Meil on mõlematel maskid ees ja me ei tunne üksteist ära . </s> <s> Minul on Hundi mask , kasvataja Selmal Punamütsikese mask . </s> <s> Mina küsin kasvataja Selmalt , kuhu tema läheb . </s> <s> Ta ütleb , et vanaema juurde . </s> <s> Mina jooksen sellepeale korraks eemale ja siis tulen kasvataja Selma juurde tagasi . </s> <s> Tema küsib , et miks sul vanaema on nii suured silmad . </s> <s> Sellepärast et sind paremini näha , vastan mina . </s> <s> Aga , miks on sul nii suured kõrvad ? </s> <s> Mina , see tähendab hunt vastab : sellepärast et sind paremini kuulda , mu laps . </s> <s> Siis küsib tädi Selma Punamütsike , et miks sul , see tähendab minul , on nii suur suu . </s> <s> Mina vastu : sellepärast , et sind ära süüa . </s> <s> Ja siis haaran tädi Selmast kinni ja torman magamistoa poole . </s> <s> Ja meil on lõbus . </s> <s> Niisugune võiks olla minu unenägu . </s> <s> Aga see võiks olla ka päriselt nii . </s> </p>
<p> <s> Viktor </s> </p>
<p> <s> Andreasel polnud vähimatki kahtlust , et see oli Kafka kirjand . </s> <s> Kinnitust sellele sai ta hiljem loetud Viktori isiklikust toimikust . </s> <s> Kirjandist oli seal tuhm , kuid äratuntav koopia . </s> </p>
<p> <s> Kirjandite all oli märkus : " Selle kirjanditeema andis lastele eesti keele õpetaja Lola Köösel . " </s> <s> Muidugi , Andreas oleks pidanud kohe seda taipama . </s> <s> See , pikka kasvu , pisut ette nihutatud puusadega , uhke peahoiaku , kreeka ninaga naine nagu mõnest inglise moeajakirjast välja astunud modell , laiaäärne kübar ja valge siidrätik rinnataskus , range mustade triipudega helehall velvetkostüüm rõhutamas liigipääsmatut väärikust , oli ka Andreasele õpetanud emakeelt . </s> <s> Ja mitte ainult õpetanud keelt , vaid õpetanud seda ka armastama . </s> </p>
<p> <s> Andreas mäletas , kuidas õpetaja Köösel oli ühel 1960ndate alguse aprillikuu päeval viinud kogu klassi jõe äärde jääminekut vaatama – aga niisamuti viis ta neid metsa , linnaparki , teatrisse – , et siis seejärel panna nad pinkidesse istuma ja kirjutama kirjandit teemal " Jääminek Pärnu jõel " . </s> <s> Ta kirjutas tahvlile rea sõnu , millest Andreasel ja tema kaaslastel polnud tookord aimugi , kuid mille lumm püsis Andrease kõrvus siiani : jäälaam , joom , lahvandus , sinetama , veiklema , kilgendama , pulbitsema , rauge , tüün ... ; Kui ta oli sõnade tähenduse avanud , siis käskis ta kõiki neid kasutada jäämineku kirjelduses . </s> <s> Andreas pingutas oma kujutlust , nii et paberilehel sulepead liigutav käsi kiskus krampi . </s> <s> See oli esimene ja hiljem sugugi mitte viimaseks jäänud kord kogeda , kui raske ja vastutustnõudev on vormida elu keelde , nii et see tekstina kajaks sama rikkalikult või värvikalt kui elu ise . </s> <s> Lola Köösel , kellesse Andreas , nagu sageli poisid naisõpetajatesse , oli armunud , näis mõistvat igale inimesele ja rahvale antud keele jumalikku olemust , seda , et kõik , mis meil on , ongi üksnes keeles ja mida kaunim ja rikkalikum keel , seda rikkamad ja kaunimad ollakse ka ise . </s> </p>
<p> <s> Ja kui ta siis oli andnud lastele kirjutada kirjandi teemal " Minu unenägu " – ajal , mil lapsed pidid kirjutama kommunismi tulekust , sotsialistliku töö kangelastest , Leninist ja parteist , tehastest ja kolhoosidest , sputnikutest ja rahuvõitlusest – , siis pidi ta aimama seda , mida Andreas alles hiljuti oli oma suurelt eeskujult Jorge Luis Borgeselt lugenud : et unenäod on kõige vanem esteetiline tegevus , et need on etendused , millest jääb järele üksnes mälestus ja et unenägude jutustamine või kirjeldamine on omakorda mälestuste mälestus . </s> </p>
<p> <s> Andreas mäletas veel ka seda , et kui ta järgmisel päeval oli jäämineku-kirjandi parandatult , punastest lainelistest joontest , " linnukestest " ja küsimärkidest täkituna ning selle all hoogsalt kirjutatud hindega " 4 " tagasi saanud , oli õpetaja talle öelnud : </s> </p>
<p> <s> " Sinust võib kirjutajana isegi asja saada . </s> <s> Aga pead hirmsasti vaeva nägema . </s> <s> Sellepärast saidki nelja , et sa laisaks ja uhkeks ei läheks , et kogu aeg teaksid : midagi jääb puudu , ja täiusest jääb alati puudu . " </s> </p>
<p> <s> Kui Andreas oleks häälestanud end süvapsühholoogiale , siis oleks ta Viktori unenäokirjeldusest välja lugenud otseselt seda , mida ta ise tunnistas tundnud olevat õpetaja Lola Köösli vastu : nii nagu tema oma õpetajasse , nii oli Viktor armunud kasvataja Selmasse . </s> </p>
<p> <s> Aga ta ei juurelnud selle üle lähemalt . </s> <s> Ta tahtis hoopis teada , kuidas kajastus arhiivikaustas lastekodu põleng 1959. aastal , mis näis Viktorile olevat muutunud niisama tähtsaks kui lastekodu lõpp ise . </s> </p>
<p> <s> Seda kirjeldas " Akt tulekahju kohta " , milles sedastati lastekodu ühe kõrvalhoone süttimist 8. augustil 1959. aastal . </s> <s> Tuld märgati lastekodu kasvandike poolt kõige enne hoone pööninguosas . </s> <s> Kustutamisest olevat osa võtnud kaks veepaak-autot , millele lisaks kutsuti veel kaks tuletõrjeautot . </s> <s> Lastekoduelanikud ja teenistujad olevat tuletõrje tulekuni püüdnud ennastsalgavalt tuld omal jõul kustutada , mis aga lahtise põlemise tõttu ei saanud anda tulemusi . </s> <s> Kustutusvesi tuli vedada ühe kilomeetri kauguselt linavabrikust . </s> <s> Kustutamist olevat raskendanud see , et hoones , millest poole moodustas ladu , oli kergesti süttivaid materjale ja ehitustakku , pööningul heinad ja hoonel endal laastukatus . </s> <s> Tulekahju põhjusena näidati aktis " arvatavasti suitsetamist pööningul " . </s> <s> Aktile oli lisatud mitu pööningul viimati käinud lapse seletuskirja . </s> </p>
<p> <s> Andreas pani tähele , et kuigi mainiti kustutustöödel osalenud kasvandike ja kasvatajate " ennastsalgavat " abi , kinnitas akt ise inimestega seotud õnnetusjuhtumite puudumist . </s> <s> Andreas ei imestanud selle üle , sest kuigi akti kirjutajad võisid teada tulekahjust kõike , oleks õnnetusjuhtumi fikseerimine käivitanud süüdistuste ja järelduste laviini . </s> <s> Miskipärast ei leidnud Andreas lastekodu paberitest üldse haigus- ja surmajuhtumite kirjeldusi . </s> <s> Haigused ja surm polekski nagu puudutanud lastekodu , mis ei saanud aga olla tõenäoline . </s> <s> Ent haigustest ja surmast või mis tahes muust hädast vaikimine kuuluski nõukogude doktriini , seda Andreas teadis ja mäletas . </s> </p>
<p> <s> Seletuskirjadest võis aga aimata , et õnnetus oli siiski toimunud . </s> <s> Üks poistest tunnistas , et tema ja Ain Kask olevat tõesti käinud pööningul " kõhvimas " ja et kui nad mõne aja pärast olid märganud suitsu ja leeke katusest välja paiskumas , siis tormanud nemad , veepanged käes , laomaja trepist üles tuld kustutama . </s> <s> Kasvataja Selma olevat keelitanud neid mitte minema , aga hirm karistuse ees olevat neid sundinud oma eksimist heastama . </s> <s> Tee peal jooksnud nendega kaasa Kafka . </s> <s> Kui tema , tunnistusi andev poiss , läinud uue vee järele , siis jäänud Kafka ja Ain laost haaratud tekkidega tuld matma . </s> <s> Seejärel olevat tulnud ka juba tuletõrje . </s> <s> Hiljem küsinud tema Kafkalt , kus Ain on , mille peale too vastanud , et ta ei tea . </s> <s> Temal hakanud suitsust silmad kipitama ja ving matnud hinge , nii et tema jooksnud välja . </s> </p>
<p> <s> Andreas pani lehekülgi lapates tähele veel üht kummalisena tundunud seika . </s> <s> Seletuskirjadel olid nurgas tähed " a " , " b " , " c " , " e " . </s> <s> Puudus aga " d " . </s> <s> Ta kavatses küsida selgitust Beritilt , kuid otsustas selle jätta järgmiseks arhiivikäiguks . </s> </p>
<p> <s> Keskpäev oli märkamatult kätte jõudnud . </s> <s> Berit tuli ütlema , et ta läheb lõunale ja kui Andreas vahepeal lahkub , siis võivat ta jätta kaustad lauanurgale . </s> <s> Andreaski mõtles sööma minna , aga ta ei julgenud pakkuda end Beritile kaaslaseks . </s> </p>
<p> <s> " Kas sa jääd kauaks Pärnusse ? " küsis Berit . </s> </p>
<p> <s> Andreast läbis déjá-vu tunne . </s> <s> Mitte keegi ei saanud seda küsida nii nagu Berit . </s> </p>
<p> <s> " Tahaks küll ... ; sõltub sellest , kas mul on lootust , " reageeris Andreas vaistlikult kunagise repliigiga . </s> </p>
<p> <s> Berit seda ei märganud või ei teinud märkama . </s> <s> Ta ei sidunud sõna " lootus " iseendaga . </s> </p>
<p> <s> " Loodad sa leida mõne niidiotsa , mis sind lastekodu-tõele lähemale viib ? " </s> </p>
<p> <s> " Inimene loodab , kuni hingab , " kalambuuritses Andreas , " ja sina saad kindlasti mind selles aidata . </s> <s> Arhiiv – see oledki ju sina , Berit . " </s> </p>
<p> <s> " Ära nüüd mind ikka nii kõrgelt ka hinda . </s> <s> Loomulikult lugesin ma lastekodu materjalid läbi kohe esimesel tööpäeval , kui siia tulin . </s> <s> Lootsin leida sellest omaenda ja kaaslaste elu peegelpilti . </s> <s> Aga pidin selles pettuma . </s> <s> Ma nägin läbi ka kõik traagelniidid , kuidas elulugusid ja ajalugu kokku õmmeldakse . </s> <s> Mulle sai tegelikult juba ülikoolis selgeks , et ajalugu on valikute küsimus . </s> <s> Aga kui juba ühe inimese elukäiku määravad valikud ja rahvaste , riikide elukäikusid , siis ajalugu on nende valikute valik . </s> <s> Mis aga valikut ennast juhib , seda teab vaid Jumal või suur juhus ... ; </s> </p>
<p> <s> Muide , arhiveerimisel määrab materjali säilitamise juba säilikute nomenklatuur . </s> <s> See omakorda sõltub arhiivi üleandmisele kuuluvate materjalide standardnimestikust , mis on aga ajas muutuv ... ; Nii et , nagu näed , ma ei teagi , mis kunagi olnud elust ja lastekodust siin tegelikult on säilinud ... ; </s> </p>
<p> <s> Võib-olla polegi see minu õige töökoht , kuna ma kahtlen selle asutuse võimalustes ... ; mõnel masendushetkel koguni mõttekuses . " </s> </p>
<p> <s> Berit oli sattunud hoogu . </s> <s> Ja mida rohkem ta rääkis , mida rohkem ta naerukurruline suu sõnu ja mõtteid vormis , seda lähemale tundis Andreas teda enesele liikuvat . </s> </p>
<p> <s> " Vaevab sind tihti jõuetus ? " </s> </p>
<p> <s> " Tuleb ette . </s> <s> Nüüd on küll kirjatööd hoopis vähemaks jäänud . </s> <s> Kõik ülevaated säilikutest , registrid on arvutis ja kopeeritud ketastele . </s> <s> Aga selle kõige sisestamine ... ; see oli hullumaja ... ; siis tundsin küll , et mina sellesse aega ei sobi . </s> <s> Aga näed , inimene harjub kõigega , kui elu teda selleks sunnib . " </s> </p>
<p> <s> " Kas ka pettumuste ja kaotustega ? " </s> </p>
<p> <s> Berit vaikis . </s> <s> Nüüd näis ta mõistvat , kuhu Andreas sihib . </s> <s> Ta püüdis säilitada küll kolleeglikku distantsi , ent värelus huulte kohal ja üle näo libisenud kerge puna reetsid , et Andreas oli puudutanud Beriti salakambrite eesriiet . </s> </p>
<p> <s> " Pettumuste ja kaotustega ... ; ei saa harjuda , sest ... ; pettutakse ja kaotatakse vaid üks kord , " ütles ta sõnu otsides ja liikudes ukse poole . </s> <s> " Nägemist siis . " </s> </p>
<p> <s> " Oota , Berit ... ; Ma jään tõepoolest vähemalt suveks Pärnusse . </s> <s> Lastekodust ei saa kirjutada nagu mõnest konverentsist , valitsuse otsusest või röövist , et üks-kaks ja valmis . </s> <s> See pole mõni börsiaruande kommentaar . </s> <s> Mul on toimetusest pikk komandeering ja vaba voli otsustada , mis ja kuidas . </s> </p>
<p> <s> Ma siis mõtlesin , et me võiksime ka väljaspool arhiivi kohtuda ... ; Ma pakun sulle lõuna ... ; Veelgi parem ... ; näiteks jaanilaupäeva piduliku õhtusöögi . </s> <s> Me oleksime ju seda väärt ? " </s> </p>
<p> <s> Berit peatus uksel , käsi lingil . </s> </p>
<p> <s> " Ma ... ; ei tea ... ; kahekümne esimesel lõpetab mul poeg ülikooli . </s> <s> Politoloogina – kas ei kõla uhkelt ? </s> <s> Siis olen Tartus . </s> <s> Siis pidi ta oma tüdruksõbraga meile tulema ... ; Aga kahekümne kolmandal ... ; ? </s> <s> See on ju võidupüha . </s> <s> Kas sa ise ei pea siis Tallinnas olema ... ; aktusel , paraadil ... ; perega koos jaanitulel ? " </s> </p>
<p> <s> " Ei , ma olen võtnud nüüd endale vabaduse otsustada ise . " </s> </p>
<p> <s> Andreas rõhutas sõna " nüüd " . </s> </p>
<p> <s> Berit muigas mõrult . </s> </p>
<p> <s> " Ma ei tea ... ; ärme praegu otsustame . </s> <s> Sinna veel ju kaks nädalat aega . " </s> </p>
<p> <s> Berit sulges enda järel ukse . </s> <s> Andreas jäi ruumi üksi . </s> <s> Sel hommikupoolel polnudki keegi arhiivi vastu huvi tundnud , otsekui kinnituseks Beriti skepsisele arhiivide mõttekuse suhtes . </s> <s> Ometi , kui poleks arhiive , siis poleks võimalik järele vaadata sedagi , mis paistab mineviku unenägudes , mitte niivõrd tõepäraselt kui just tõeväärselt . </s> <s> Andreas oli veendunud , et Beriti – ise veel juhataja ! – selline suhtumine töökohta tulenes pigem määratust kohuse- ja vastutustundest . </s> <s> Inimene , kes oli pühendanud kogu oma senise elu minevikule , nagu seda Berit muuseumis ja nüüd arhiivis , pidi tundma aukartust mineviku ees . </s> <s> Sest tõde , olgu see räbaldunud või kirgas , valikuline või juhuslik , kuulus ainult minevikule . </s> <s> Berit pidi teadma , et mitte keegi ei saa sellest mööda ega suuda seda vältida , nagu ei saa sündida inimeseks ilma mäluta . </s> </p>
<p> <s> " Kas te soovite , et me jätame lastekodu materjalid kasutamiseks riiulile ? " küsis vahepeal märkamatult ruumi sisenenud sekretär . </s> </p>
<p> <s> " Ma pole selles nii kindel , et ma homme jätkan nende uurimist , " vastas Andreas ja tõusis minekule . </s> <s> " Nägemist . " </s> </p>
<p> <s> " Siis viin ma lastekodu tagasi hoidlasse , " kuulis ta sekretäri ütlevat ukse sulgudes . </s> </p></div2><div2 type="alaosa"><head> 8 </head>
<p> <s> JAANILAUPÄEVA HOMMIKUL , MIS EESTLASTELE JUBA HARJUNULT ALGAS KÕLEDA TUULE JA ÄHVARDAVATE VIHMAPILVEDEGA , helistas Viktor ning teatas murtud häälel , et tema poolest jääb pidu ära . </s> <s> Ta olevat end viimaste projektidega päris krogiks küpsetanud , ei tahtvat enam süüa ega juuagi . </s> <s> Silmad olevat pikast ja pingsast arvuti taga istumisest punased kui vähil , tema " kaubanduslik välimus " – nii ta ütles – ei kannatavat vähimatki kriitikat . </s> </p>
<p> <s> " Äraaetud hobused lastakse maha , " suutis ta siiski eneseirooniliselt teravmeelitseda , " kutsusin Karini siia otsust täide viima . " </s> </p>
<p> <s> Viktor tundis siiski huvi , kui kaugele Andreas on jõudnud oma lastekodu-looga . </s> <s> Andreas jutustas , kuidas ta oli linnaarhiivis käinud , üllatusega seal Beritit kohanud ja toimikuid lapanud . </s> </p>
<p> <s> " Lastekodu koha pealt ei saanud ma millegi poolest targemaks . </s> <s> Meie lapsepõlve ajale tunnuslikku tuli välja küll , nagu võis oodata . " </s> </p>
<p> <s> Andreas rääkis Viktorilegi oma hirmust , et juhul kui tema ja Viktor ja nende eakaaslased peaksid ükskord siit ilmast lahkuma ning uus ajaloolaste põlvkond asub neid koos nende ajaga välja kaevama , siis võivad nood väita , et viiskümmend aastat nõukogude aega oligi selline , nagu see dokumentides paistab . </s> </p>
<p> <s> " Siis oleme sinuga sünnist peale märgistatud kommunismipuna nagu tulekahjumärgiga . </s> <s> Nad arvavad , et me uskusime seda , mida meile õpetati . </s> <s> Aga meie ju teame , et õpetajadki ei uskunud seda , mida neil kästi õpetada . " </s> </p>
<p> <s> " Ära muretse , Läänes on piisavalt palju kommuniste , kes omakorda sind kadestavad , et sa niisuguse kooli läbi tegid , " õelutses Viktor . </s> </p>
<p> <s> " Selles asi ongi . </s> <s> Kuidas ma saan enda kohta öelda , et ma tõepoolest olengi punane sots , kui minu sünniaasta ja elukoht näitavad , et siis pidin olema ka kollaborant . </s> <s> Et kõik , kes nõukogude ajal olid pioneerid , komsomolis ja parteis – nagu meie sinuga – , olid läbi imbunud süsteemist . " </s> </p>
<p> <s> " Mind ära sellesse suppi küll sega , mina parteisse ei astunud . </s> <s> Ja üldse , miks sa pead seda ütlema või kellelegi tõestama . </s> <s> Keda see huvitab ? " </s> </p>
<p> <s> " Noh , kas või ajalugu . " </s> </p>
<p> <s> " Oled ikka naljavend . </s> <s> Ajalugu on pealesurutud </s> </p>
<p> <s> kokkulepe , mõistad . </s> <s> Seda kirjutatakse võitjate käega . </s> <s> Seepärast peabki püüdma võita või olla võitjate poolel . </s> <s> See on sama mis ruumi vallutamine . </s> <s> Nagu majaehitus . </s> <s> Panen maja sinna või tänna – see lõikab ära teatud tüki ruumist . </s> <s> Siis läheme sisse elama ja ütleme : siin me elame , siin kehtib meie võim , see on meie kodu ... ; " </s> </p>
<p> <s> Andreas püüdis Viktorit poolelt lauselt : </s> </p>
<p> <s> " ... ; ja kui maja on läinud või kodu ära võetud , siis oled ilma ka ajaloost . </s> <s> Kas nii ? " </s> </p>
<p> <s> " Nii jah . </s> <s> Seepärast peabki kodust kõigi hammastega kinni hoidma . " </s> </p>
<p> <s> " Lastekodu puhul ... ; paistab , et see ei õnnestu . </s> <s> Lastekodu ajalool on siis lõpp ? " </s> </p>
<p> <s> " Kui oled lugenud Fukuyama " Ajaloo lõppu " , siis on lastekodu lõpp üksnes paratamatuse erijuht . </s> <s> Võib-olla saabki sellesama sajandiga otsa kogu ajalugu . </s> <s> Mulle see meeldiks – ilus lõpp , mis algas ühega ja mille piirväärtus läheneb nullile . </s> <s> Kuid jääbki lähenema . " </s> </p>
<p> <s> Viktori häälest kostus ühtaegu kibestumist ja leppimist . </s> <s> See ärritas Andreast . </s> </p>
<p> <s> " Pagan võtaks , Kafka , mis ma siit Pärnust siis otsin , kui ma võiksin sellesama sajandi , aastatuhande , ajaloo ja lastekodu lõppu Tallinnast Toompealt jälgida . </s> <s> Sina ju kutsusid mind siia . " </s> </p>
<p> <s> " Kas ikka kutsusin ? " õrritas Viktor . </s> <s> " Ja kui kutsusingi , siis teadsin , et sa vajad vaid motiivi . </s> <s> Sa olid ju valmis tulema , tunnista ? " </s> </p>
<p> <s> " Kust sa tead ? " </s> </p>
<p> <s> " Berit ütles mulle – see oli vist aasta eest samal ajal , meil oli orbudena kasvanud laste seltsi aastakogunemine , siis ta mainis muuseas , kui lastekodu saatus tuli jutuks ja mina ütlesin talle , et võiksime sinuga rääkida , et sa tuled ükskord Pärnusse niikuinii ... ; Sinu Platoni aasta jäi õige lühikeseks . " </s> </p>
<p> <s> Andreas tundis end reedetult . </s> <s> Raev ja häbi korraga tegid jõuetuks . </s> </p>
<p> <s> " Mis ! ? </s> <s> Kas ta siis näitas sulle minu kirja ? " </s> </p>
<p> <s> " Mis kirja ? </s> <s> Ta lihtsalt küsis mu käest , mis asi on Platoni aasta , sest sina olevat kunagi talle rääkinud , et tuled koju tagasi , kui Platoni aasta saab ümber . </s> <s> Ma siis seletasin , et see on aasta , mille möödudes sünnime uuesti ja meil on seesama saatus , mis meil juba on olnud ... ; Ja mis sa üldse erutud ... ; Mina kutsusin sind tunnistajaks , ma ütlesin sulle seda juba kord . </s> <s> Lastekodu on minu saatus , aga see puudutab ju sindki . </s> <s> Ära unusta , sõber – me elame paisuvas ruumis . " </s> </p>
<p> <s> Andreas vakatas . </s> <s> Viktor jätkas lohutades . </s> </p>
<p> <s> " Aga kõige vähem on see telefonijutt ... ; Mis sa õhtul teed ? </s> <s> Loodan , et sa ei mõtle seinte vahele jääda ... ; " </s> </p>
<p> <s> " Ei . </s> <s> Berit oli nõus minuga jaaniõhtusöögile tulema ... ; Rannarestoranis , või ... ; ma ei teagi , mis selle nimi nüüd on , " Sunset Club " vist . </s> </p>
<p> <s> Telefonis vilistati . </s> </p>
<p> <s> " Näed siis , veel üks püha õhtusöömaaeg . </s> <s> Üks minu pool , teine Beritiga ... ; Lõbutsege siis hästi . " </s> </p>
<p> <s> " Minu eas ... ; ? " tõrjus Andreas Viktori õhutuse . </s> <s> " Ma olin just minemas surnuaiale , kui sa helistasid . </s> <s> Mõtlesin ema hauale mõned võõrasemad juurde istutada ... ; " </s> </p>
<p> <s> " Õnnelik mees , kel vähemalt haud , kus käia . </s> <s> Mina paraku olen ise haua asutaja . </s> <s> Esimene haud ... ; ja viimane . </s> <s> Kes mulle lilli toob ? </s> <s> Karin lendab kui liblikas järgmisele õiele , kui peaksin langema ... ; Aga kui oled surnuaial , siis kõnni ka ümber kabeli . </s> <s> See on minu meistritöö . </s> <s> Üks vähestest , mille joonistamisel tundsin , et olen vaba ... ; " </s> </p>
<p> <s> Viktor oli kõnet lõpetamas . </s> <s> Ta lubas Karini lahkel kaasabil kosuda ja Andreasega juulis kindlasti kokku saada . </s> <s> Tal olevat Andreasele mõned märkmed üle anda , mis talle ehk ära võiksid kuluda ruumi eksistentsiaalse ja arhitektuurilise tähenduse mõistmiseks . </s> <s> Ilma selleta olevat raske mõista lastekodu tähendustki . </s> <s> Ja siis , muidugi , see Aini lugu , see rippuvat ikka veel õhus . </s> </p>
<p> <s> Sauga jõe ja mere vahele jääv surnuaed oli põline , osa sellest ulatus sajandite taha . </s> <s> Linna asutamisest alates võidi seal juba kümneid kordi peale matta . </s> <s> Kõik linnapargid on olnud kord surnuaiad ja paljudest saavad need jälle . </s> <s> Andreas kujutles vaimusilmas üksteise peal sõbralikult lebavaid inimluude kihte , mille vahesid täidab kõdunenud kehadest huumuseks käärinud õhuke mullariba . </s> <s> Nad on ühte seotud sügavale tungivate puujuurtega . </s> <s> Sajandid kuluvad . </s> <s> Aeg-ajalt avatakse pealispind nagu kaas , selleks et uus seltsiline saaks koha sisse võtta . </s> <s> Teised vajuvad allapoole . </s> <s> Sellel sügavusel pole põhja . </s> </p>
<p> <s> Andrease arvates tähendas mulda matmine lõplikkuse tunnistamist . </s> <s> See pidi olema mingi vapustav , erakorraline pööre teadvuses , mille lohutamiseks oli kristlus välja mõelnud hinge edasikestmise . </s> <s> Andreas võõristas vanatestamentlikku viimsepäevakohut . </s> <s> Talle oli lähedasem Uue Testamendi sõnum : Jumalapoeg saadetakse inimesena maailma , et ta nende eest kannataks ja kõigi inimeste kunagise pääsemise nimel enese ohverdaks . </s> <s> Mida ta ka tegi . </s> <s> Andreast kohutasid õpetaja või ka ilmaliku matja sõnad enne haua kinniajamist : " Mullast oled sa võetud ja mullaks pead sa saama . " </s> <s> Sellele järgnenud lubadus , et ühel päeval avanevad hauad ja hinged pääsevad Elüüsiumi väljadele , ei mõjunud talle lohutavalt . </s> <s> Ta usk oli selleks liiga nõrk . </s> <s> Nagu elus , nii tahtis Andreas , et ka pärast surma valitseks viigiseis : need , kes olid lähedal , püsivad seal edasi ; pealetulijad ei tõrju teisi olematusse . </s> <s> Õhk jääb õhuks ka siis , kui see täitub uduga . </s> </p>
<p> <s> Elu oli viimastel aastatel näidanud Andreasele rohkem oma surelikku poolt . </s> <s> Ta oli pidanud jäädavalt hüvasti jätma – kui õõnes see tundus nii füüsiliselt kui sõnas ! – oma vanematega , mitmed ta sugulased või lähedased tuttavad olid õnnetuste või haiguste läbi surnud . </s> <s> Ikka ja jälle meenus talle ta üheksakümne kolme aastani elanud õpetaja , kes ütles kõige suurema karistuse olevat inimesele jääda üksi ja võõraks juba enne surma . </s> </p>
<p> <s> " Ma ei tunne enam kedagi . </s> <s> Kõik on surnud . </s> <s> Ja teiegi tulite surnut uudistama , " oli ta Andreasele öelnud , kui too teda vaatama oli läinud . </s> <s> Poolkurdi ja -pimeda vanamehe sinaka varjundiga sooniline , maksaplekke tihedalt täis külvatud käsi oli aga tervitades soe ja kollakate silmavalgete ning hajuvate iiristega pilgus väreles endiselt vaim . </s> <s> Võib-olla see ongi , mis jääb , mõtles Andreas , ainult et me ei oska seda üle võtta . </s> <s> Või ei taha . </s> <s> Või oleme ise selleks liiga nõrgad . </s> <s> Ja nii lõpemegi üksilduses , surmas enne surma . </s> <s> Sel juhul on surm ise tõesti pääsemine . </s> </p>
<p> <s> Andreas mõtles end mõnikord aegade algusse , kus surm tähendas lihtsalt üleminekut ühest ruumist teise . </s> <s> Mitte aga nii , nagu tema kodusurnuaial , kus kirst püsis küll mõnda aega lahkunu viimse koduna , ent seegi ruum lõppes koos kirstu sissevarisemisega . </s> <s> Kõik vanad rahvad uskusid , et surm on üksnes ruumi vahetus , aeg aga – seejuures ka inimese aeg on igavene . </s> <s> Elu lihtsalt jätkus teispoolses ruumis . </s> <s> Kui ka teispoolsus lõppes , siis mindi edasi , ikka ringist ringi läbi lõputute ruumide kuni nirvaanani , mis Andrease meelest tähendas ilmaolekut nii ajast kui ruumist . </s> </p>
<p> <s> Andreasel oli avanenud kord võimalus käia ühel etruskide surnuaial . </s> <s> See oli Itaalias , Cerveteris . </s> <s> Ta oli oodanud kaljuorvadesse müüritud hauakohti , aga ees avanes hoopis linn koos pea- , kõrval- ja ummiktänavatega , ümberpööratud pääsupesa või puraviku kübarat meenutavate tufist majadega . </s> <s> Andreas tundis end kantuna mingist hardast ülevusest , kui ta selles linn-labürindis , mille kivipõhjalistele tänavatele olid surnuvankrid hõõrunud roopad , mitmesse hauakambrisse sisse astus . </s> <s> Hauakambrid olid jaotatud trapetsikujuliste sissepääsu avaustega tubadeks , mille seina äärtes leiduvatele kivist peatsitega ühe- või kahekohalistele lavatsitele asetati surnud , kes matjate meelest ilmselt vaid magasid , selleks et teises ilmas ärgata ja jätkata taas elurõõmsalt , nagu etruskide loost teada . </s> <s> Selleks pandi neile kõik tarvilik kaasa . </s> <s> Ühest uhkete sammastega , vist Matuna perekonnale kuuluvast hauakambrist leidis Andreas koguni eest kivist voolitud vägagi kaasaegse joonega tugitoolid . </s> <s> Ta istus ühte neist ja tundis , et sinna olekski ta tahtnud jääda kõik järgmised kaks tuhat seitsesada aastat , nagu oli enne teda seal istutud . </s> <s> Kuni Platoni aastani , mil tema , Andreas , ja etruskid võiksid kohtuda . </s> </p>
<p> <s> Üks mõte jälitas teda aga veel . </s> <s> Ta oli päri – ja vaikselt isegi soovis seda – , et surm on mingis mõttes ruumi- või veel täpsemalt kohavahetus . </s> <s> Aga siis on surm ka äraolek . </s> <s> Nagu teadmata kadunud inimesed , kes on võib-olla lihtsalt kohta vahetanud . </s> <s> Surnud on aga teinud seda meie teades . </s> <s> Ent kui see ongi kohavahetus , äraolek , siis on ju , vähemalt võimalusena , surnud ka kõik möödujad tänaval , rongis , bussis , kus iganes . </s> <s> Iga hetk , mida liikudes teiste seas läbime , on täidetud teiste surmaga . </s> <s> Võõras , juhuslik möödumine ongi surm . </s> <s> Kui aga võtta kõnetada teist inimest , kas või talle naeratada , tuttavaks saada , armuda , koguni kokku elada , siis antakse teiselegi inimesele elu , kuni see neilt mõlemalt ükskord ära võetakse . </s> <s> Ja siis on nad päriselt surnud . </s> </p>
<p> <s> Kes võtab , kes sunnib mind lahkuma inimesest , keda olen teretanud , aidanud või armastanud ja kes on mulle samaga vastanud ? </s> <s> Kes sunnib meid kohta vahetama ? </s> <s> Andreasele näis , et ta oli sellele küsimusele vastust otsinud kogu elu . </s> <s> Aga see ei andnud end kätte . </s> <s> Küsimus oli juba tema eest ära vastatud . </s> <s> Enne küsijat . </s> </p>
<p> <s> Kui Andreas oli vanemate hauale veel mõned võõrasemataimed juurde istutanud ja üle rehitsenud kaheksa ruutmeetrit , kus ta lootis ka ise kord ema kõrval viimse ruumi leida , läks ta kalmistu keskel asetseva kabeli juurde . </s> <s> Ta mäletas veel vana , lihtsa viilkatusega , rist viilukolmnurga tipus , tellised krohvi all murenemas , lagunevat kabelit , kust kuuekümne kuuendal aastal oli igaveseks uneks õnnistuse saanud ta onu , kes oli lämbunud oma Räämale ehitatud maja õuel kaevu kaevates selle põhjas varitsenud soogaasi . </s> <s> Tema teada kasutati kabelit üsna harva , nii et tolgi kevadel kõrgusid kabeli külgedel kasvavad nõgesepuhmad aknaservani . </s> <s> Andrease meelest sobis kabeli mahajäetus surmasõnumiga . </s> </p>
<p> <s> Nüüd pidi aga vana kabeli asemele uus ehitatud olema ja Andreasele tuli üllatusena , et Viktorilt oli tellitud selle projekt . </s> <s> Sajandivanuste vahtrate all seisis umbes kümne meetri kõrgune ovaalse põhiplaaniga panteoni meenutav lihvitud paekivist kollakashall ehitis . </s> <s> Ukse kohal meandritega kaunistatud kolmnurkne portaal toetus kahele joonia stiili markeerivale sambale . </s> <s> Needki olid paest . </s> <s> Ovaalsuse andis kabelile apsiidi väljavenitatus . </s> <s> See osa kabelist oli alusest kuni roheliseks värvitud plekk-katuse ääreni klaasist . </s> <s> Pisut veidraks ja – Andreas ei osanud küll hinnata – ilmselt väljakutsuvalt eklektiliseks muutis ehitise see , et kirikule ülaltvaates risti kuju andma mõeldud transept asus mitte enne apsiidi , vaid kohe sissekäigu järel . </s> <s> Lisaks sellele olid ovaalist väljaulatuvad külgkambrid sügavalt langeva katusejoonega , nii et eestvaates jäi kabelist mulje kui avatud eesriidega teatrilavast . </s> <s> Portaali keskel eendus reljeefina rist , mis kandis loorberipärga . </s> <s> Midagi sümboolsemat Viktori tahte väljendusest – võit ja surm , triumf ja langemine käsikäes – oli vaevalt võimalik veel ette kujutada , mõtles Andreas vaikse imetlusega . </s> <s> Ta pani peod silmade kõrvale ja uuris läbi klaasist otsaseina kabeli sisemust . </s> <s> Seal seisis mustal alusel kahe kandelaabri vahel valge kirst , punastest roosidest pärg kaanel . </s> <s> Matus oli ilmselt varsti algamas . </s> <s> Kirstu värvi järgi otsustades pidi see olema kas laps või armastatud naine , kes nüüd siit Viktori " vabaduse paleest " – nagu ta vihjas – üle Acheroni läkitati . </s> <s> Ja seda jaanilaupäeva pärastlõunal ja eestlaste võidupühal . </s> <s> Andreasele tundus siin midagi valesti . </s> <s> Aga kas surm sellest hoolib , mida inimene õigeks peab . </s> <s> Või valeks . </s> </p>
<p> <s> " Härra president ! </s> <s> Leitnant Karu Kaitseliidu Pärnu malevast teie ees võidutule esitlemiseks . " </s> </p>
<p> <s> " Leitnant ... ; viige see tuli Pärnusse ja süüdake sellest jaanilõkked ! " </s> </p>
<p> <s> Oli võiduparaad , iseseisva riigi rituaal , tava , mille taastamisest sai kaheksa aastat . </s> <s> Juba kümmekond aastat oli tähistatud avalikult jõule , ülestõusmispühi ja Eesti Vabariigi sünnipäeva . </s> <s> Kui kiiresti harjutakse vabadusega , oma riigiga . </s> <s> See on nagu geneetiline kood , mida ajalukku varisenud Nõukogude Liit – just " varisenud " , sest erinevalt ajaloos enamasti ette tulevast hääbumisest , hajumisest , kõik impeeriumid varisevad ! – püüdis relvade , koonduslaagrite ja mesimagusa retoorikaga muundada uue " nõukogude inimese " ehituskiviks , mis aga , nagu iga värdjalik vägistamine , lõppes seekordki eestlastele õnneks vabadusegeeni enesekehtestamisega . </s> <s> Sellestsamast võrdlusest lähtudes mõtles Andreas hirmuga äsja vallandunud geenitehnoloogia vaimustusele , mida pidi kroonima " uue inimese " kloonimine , inimese , kellel on Einsteini ajud , Heraklese keha , Casanova kütkestavus ja keda võiks kasutada sugutäkuna uute Evade viljastamiseks . </s> <s> Kuigi sedagi poleks vaja , aga sugutegemise rõõmu võiks inimestele siiski veel jätta . </s> <s> Andreas uskus , et ühel päeval tõuseb seesama geen Frankensteini koletisena muundajate endi vastu . </s> <s> Ent siis võib olla juba hilja , sest lõpp on toimunud . </s> <s> Kogu inimkonna häda või paratamatus või lausa needus ongi ju selles , et me teame väga hästi , mida me kaotame , aga võitusid võime üksnes aimata . </s> </p>
<p> <s> Andreas vaatas televiisorist võiduparaadi kokkuvõtet . </s> <s> Seal nad seisid , lausvihmast nõrguvates paraadmundrites kodumaa kaitsjad , vihmavarjudest moodustunud varikatuse all lehvitas rahvas sini-must-valgeid lipukesi . </s> <s> Rituaal vajas täitmist , sest mis on riik ilma rituaalita . </s> <s> Aga teda pole ka siis , kui järele jääb üksnes rituaal . </s> </p>
<p> <s> Üleni valgetes riietes , hallide hõrenevate juuste , punetava näoga tikksirge president nagu kuningas malelaual kummardub oma tõrvikust süütama Pärnule määratud jaanituld . </s> <s> Andreasele viirastub kahe sõrme , Jumala ja Aadama sõrme kokkupuude Sixtuse kabeli Michelangelo freskol " Aadama loomine " . </s> <s> Üks tõrvik tõrgub teisele suud andmast . </s> <s> Leek ähvardab kustuda üha paisuvas vihmas . </s> <s> Adjutant avab uuesti presidendi pea kohal hiiglasliku vihmavarju otsekui kaitseingli . </s> <s> Leitnandi tõrvikus lahvatab leek . </s> <s> Pärnugi saab nüüd oma jaanitule . </s> </p>
<p> <s> Andreas sulges televiisori . </s> <s> Kell näitas poole kümnest õhtutundi . </s> <s> Ta oli leppinud Beritiga kokku , et nad kohtuvad kell kümme rannahoone seenekujulise vaateplatvormi all – seegi meenutas Andreasele presidendi vihmavarju – , et siis sealt koos restorani minna , juhul kui kohti peaks jätkuma . </s> <s> Berit oli öelnud , et nii hilja ta põhimõtteliselt ei söö , olgu jaanipäev , jõulud või sünnipäev , aga selle vastu polnud tal midagi , et tunnikese Andreasega tee- või kohvitassi taga istuda . </s> <s> Andreasel jäi parasjagu aega , et väikese ringiga rannahooneni jalutada . </s> <s> Ta kõndis muuli alguseni , sinna , kus esimesed kivid sügavale rannaliiva vajunud ja lõikeheinast vaevu välja paistsid . </s> <s> Siin polnud enam ammu tehtud jaanilõket . </s> <s> Pargiteel jalutasid üksikud soomlastest vanurid , kes lähedal asuvas " Tervise " sanatooriumis mudavanne võtsid ja vesiravi said . </s> <s> Sanatooriumist endast kostus tantsumuusikat – kohustuslik osa soomlastest SPA-turistidele . </s> <s> Üle lahe Valgerannas vilkusid siiski juba lõkked . </s> <s> Mustjashallide pilvelaamade vahel helendas jaaniööl lõputult kestvana tunduv eha . </s> <s> " Tühirand " – meenus Andreasele ühtäkki Mati Undi üks kuulsamaid jutustusi . </s> <s> Untki võis olla saanud inspiratsiooni selle kirjutamiseks mõnest samasugusest hetkest , mida Andreas nüüd koges : exodus , vanitas vanitatum , horror infniti , paradise lost , fin de siécle – mille kõigega küll inimese eksistentsiaalset üksildumist oli püütud tähistada . </s> <s> Andreasele meenus Undi teinegi jutt , 1964. aastal ilmunud " Võlg " . </s> <s> See pidi küll otseselt olema seotud Pärnuga . </s> <s> Toona alles üliõpilase , kuid juba eesti kirjanduse imelapseks peetud Undi noorik ja hilisem esimene naine elas Pärnus . </s> <s> Undil pidi olema siis Pärnu-tee üsna tuttav . </s> <s> Jutt rääkis noorest autojuhist Laurist , kes armub Malle-nimelisse tüdrukusse , nad veedavad mitmed romantilised õhtud rannas , tüdruk jääb rasedaks , poissi hakkab vaevama süütunne , aga ta ei julge vastutada oma teo eest ... ; Andreas ei mäletanud , millega lugu lõppes . </s> <s> Ta oli ise kümnendas klassis , kui sai seda " Loomingust " lugeda . </s> <s> Undi jutustus vallandas oma avameelse seksuaalsusega skandaali , mis nagu kõik seesugused eelarvamusi kummutavad väljakutsed , osutuvad lõpuks vaid tormiks veeklaasis . </s> <s> Andrease kooliski korraldati " kirjanduslik kohus " Lauri üle , kes oli püüdnud tüdruku kergemeelselt lõksu ja tahtis põgeneda mängust . </s> </p>
<p> <s> Andreas oli parajasti armunud oma klassiõesse , endast pisut pikemasse hirvesilmadega tüdrukusse . </s> <s> Nad käisid tihti rannas jalutamas . </s> <s> Esimesel kohtumisel , mille nad olid määranud muuli otsa , kinkis Andreas Evile – see oli Andrease armastatu nimi – punase sametise roosi . </s> <s> Andreas matkis tahtmatult Undi jutu raami , kuid Eviga füüsilise ühtesaamiseni ta ei jõudnud , kuigi oli vargsi sellest unistanud . </s> <s> Ometi jäi tedagi vaevama mingi võlatunne : et oled võlgu siis , kui end oma väljavalituga ei jaga ja lased niimoodi tal käest libiseda , aga ka siis , kui oled jaganud ja ei julge või ei taha vastutada . </s> </p>
<p> <s> Andreas mõtles kibeda eneseirooniaga , kui süütu see kõik oli olnud . </s> <s> Et juba algusest peale oli ta tahtnud näha armastuses ümmardamist , mis sütitab vastaspoole ja lõpeb ekstaasis . </s> <s> Nagu mõnes keskaegses rüütliromaanis . </s> <s> Hiljem oli ta küll palju kordi kogenud hoopis midagi muud : et armastusest oodatakse valu , metsistunud kirge , suuri žeste ja väikesi nõrkusi ; ta oli kogenud , et kuigi sõnades räägiti armastusest kui turvalisest tuvipesast , kus kudrutatakse surmani , osutub see kõik tegelikult vaid erinevate maskide taha varjuvaks kurbmänguks . </s> </p>
<p> <s> Nüüd oli ta ju ise ühe niisuguse maski ette tõmmanud , põgenedes kodust , abielust , perest ja lootes teisalt jätkata või alustada uuel ringil aastaid tagasi katkenud suhet . </s> <s> Andreas ei teadnud , kas ta oli sellega karistanud oma naist või Beritit – küllap eeskätt ennast – , aga selles oli ta veendunud , et karistused , mis inimestele määratakse või mis nad iseendale määravad , ei kuuluta alati nende pahelisust , pigem ikkagi nende tühisust maailma näitelaval . </s> </p>
<p> <s> Hommikul oli helistanud Andreasele ka tütar Maria , soovinud " head võidupüha ja jaanipäeva " . </s> <s> " Kuidas läheb ? " küsinud ta , millele Andreas oli vastanud küsimusega : " Kuidas sul endal ? " </s> <s> Siis ta pahvatanudki , et nad , tema ja ta poiss-sõber Roman , on otsustanud kihluda . </s> <s> Roman oli talle ostnud ilusa ametüstiga kihlasõrmuse ( " Sa ei kujuta ette , isa , kui ilus see on . " ) . </s> <s> Nad sõitvat veel täna seltskonnaga Soome , et homme juba Saima ääres ühe soomlasest sõbra " mökkis " pidu panna . </s> <s> Seal pidi toimuma tunnistajate juuresolekul ka kihlumine . </s> <s> " Aga ema , kuidas temal läheb ? " poetas Andreas ettevaatlikult . – " Ema muidugi põeb , et sa ära oled , " vastas tütar . </s> <s> Ta hooldavat oma haiget ema . </s> <s> " Ma ei saanud aru , ta pani vist midagi mööda , kui rääkis , et sina olevat nagu Toomas Nipernaadi , kes kevadel vehkat tegi ja talveks taas urgu poeb . </s> <s> No , tšao siis , paps , helistame jälle ! " </s> </p>
<p> <s> Restoran oli ikka veel pooltühi , kui Andreas Beritiga saali teises otsas aknaaluse kaheinimeselaua võtsid . </s> <s> Neist paar lauda edasi istus rootsi perekond , veel kaugemal oli kuulda soome meeste " Voi vittu ! " -naerupahvakuid , selja taga kõlasid um- ja ablaudid . </s> <s> Andreasele tundus , et nemad Beritiga olidki siin ainsad eestlased . </s> <s> Laudadest madalamale jääva tantsupõranda ääres mängis trio hillitsetult Valgret , rohkem taustaks kui kutsena tantsule . </s> </p>
<p> <s> Kelner tõi söögikaardi , mille Berit küll sealsamas Andreasele loovutas . </s> </p>
<p> <s> " Põhimõtted on selleks , et neist kinni pidada . " </s> </p>
<p> <s> " Kas ka veini mitte ? </s> <s> Ikkagi jaanilaupäev ? " </s> </p>
<p> <s> Berit nõustus . </s> <s> Andreas tellis mõlemale klaasi valget poolmagusat " Late Harvest'it " , endale külma kalasekseri , mineraalvett ja kohvi . </s> </p>
<p> <s> Mõlemad vaatasid vaikides kogu seina täitvast aknast mere poole . </s> <s> Üksikud inimesed kõndisid veepiiril . </s> <s> Taamal võttis purjekas kaunist kaart , horisondil paistis neid seilavat veel mitu , otsekui valged liblikad , muuli vahelt roomas avamere poole täislastis konteinerlaev . </s> </p>
<p> <s> Andreas pingutas silmi . </s> <s> Talle tundus , nagu küünitaksid suure riisikakujulise valatud betoonist vaateplatvormi raudäärise vastu " hennatüdruk " ja tema fuckbuddy'ks kutsutud sõberpoiss . </s> <s> Nendegi pilgud olid mere poole . </s> <s> Mis saab siis , kui neil tärkab soov restorani tulla või kui nad siitsamast klaasseinastki mööda lähevad ning Andreast Beritiga märgates sisse astuvad ? </s> <s> Andreas kujutles juba õudusega , kuidas Stella bravuurikalt lauda istub , punased juuksed harali nagu Meduusal , kuidas ta küsib neilt : " Mis te siin hallitate nagu kevadised kartulid keldris ? </s> <s> Elage ometi ! " ja kuidas ta üle saali kuulutab : " Näete , siin on teile overworked ja underfucked kaks kõige magusamat eksemplumit , luterliku ja nõukoguliku vägistamise ohvrit lastekodust ! " </s> <s> Ja kuidas ta seejuures Andreasest haarab , ta tantsima veab , talle sülle kargab ja haagina oma jalad ta seljale seob ; kuidas orkester elavneb , läheb marru ; soomlased möirgavad veel kõvemini " voi vittu ! " , sakslased " Scheiße ! " ; kuidas rootsi pere rebib laualt lina ja hõljub sellega ringi nagu luupainaja kuuvalgel ööl , ja kuidas kõige lõpuks purjekaid roidunult kiigutanud meri tõuseb ekstaasis üheksandaks laineks ja neelab nad endasse ; tema , Andrease , Stella koos fuckbuddy'ga , soomlased , rootslased , sakslased , orkestri , kelnerid , rannahoone , mudaravila , selletaguse pargi , südalinna , jõe , Vana-Pärnu ja Rääma ... ; ja lastekodu . </s> <s> Ainus , mis Andrease kõrvu veel enne kuristikku langemist kostub , on ... ; " pane mind ! " , aga ta ei näe enam , kas hüüdja oli Stella või Berit ... ; </s> </p>
<p> <s> " Andreas ... ; kus sa oled ! </s> <s> Sinu terviseks . " </s> </p>
<p> <s> Kelner oli vahepeal veini välja valanud . </s> <s> Berit oli tõstnud klaasi . </s> <s> Andreas märkas , et klaasi hoidva Beriti endiselt õrnusest õhkuva käe sõrmeküüned olid lakitud õrnroosaks . </s> <s> Sedagi polnud Berit Andrease teada kunagi varem teinud . </s> </p>
<p> <s> Punapea-tüdruk ja tema poiss laskusid " seenelt " mööda spiraaltreppi restoraniesisele terrassile ja möödusid klaasseina taga istujatest . </s> <s> Andrease ja Beritiga kohakuti jõudes lehvitas tüdruk Andreasele . </s> <s> See ei olnud Stella . </s> </p>
<p> <s> " Sinugi terviseks ! ... </s> <s> Ja tänan , et mu kutse vastu võtsid ! " </s> </p>
<p> <s> " Ei tea ühti ... ; äkki veel kahetsed . </s> <s> Ma pole kunagi suures seltskonnas end mugavalt tundnud . </s> <s> Restoraniski oleme käinud mõned korrad . </s> <s> Muuseumi- ja arhiivipidudel , siis veel ühe kolleegi juubel ... ; see lõppes küll sellega , et juubilar purujoobnult lihtsalt minema veeti ... ; Andrese keskkooli lõpetamist tähistasime ... ; tundsin end tõelise kanaemana keset sädistavat tibuparve ... ; siis viis ta mind korra oma tüdrukuga " Bristolisse " lõunat sööma ... ; nii et kokku tuleb ikka juba üsna palju ... ; eks ole ka elatud ... ; " seletas Berit . </s> </p>
<p> <s> Andreas ei katkestanud teda , lauale kantud külmroog ootas söömist . </s> <s> Ja nii ta sõi , kuulates Beriti vadistamist . </s> </p>
<p> <s> Andreas oli lugenud loomade , aga ka inimeste kompensatoorsest tegevusest . </s> <s> Et kui ei saa või ei julge rünnata vastast , siis rünnatakse lähedalseisvat puud . </s> <s> Teleuudistest võis pea igal õhtul näha inimesi põletamas riikide lippe või valitsejate pilte – kõik see oli asendustegevus , mille kaudu ilmutati meelt või leevendati agressiivsust . </s> <s> Kui poleks jalgpalli ja muid kirgi üleskütvaid ja maandavaid sporte , siis oleks inimkond end ammu sõdades maha tapnud . </s> <s> Pierre de Coubertain oli geenius ja tõeline rahutuvi , et maailmale olümpiamängud tagasi tõi . </s> <s> Sõjad kestavad küll edasi , aga vähemasti osa tapahimust elatakse välja matkides . </s> </p>
<p> <s> Andreasele tundus Beriti jutuski midagi kompensatoorset . </s> <s> Ta oleks tahtnud öelda " Asja juurde ! " , võib-olla oleks Berit tahtnud öelda sedasama . </s> <s> Aga nad jätkasid tühja-tähjaga , rääkisid taga ühiseid kolleege , kiitsid oma lapsi , korraks võtsid üles Andrease hüvastijätukirja lastekodule ( Berit : " Sekretär ütles , et sind enam arhiiv ei huvitagi . " </s> <s> – Andreas : " Ma ei leidnud sealt seda , mida otsisin , ja midagi tundus mulle seal ka puuduvat . " </s> <s> – Berit : " Mis siis ? " – Andreas : " Üks seletuskiri tulekahju kohta . " </s> <s> – Berit : " Ma uurin järele , milles asi . " ) </s> <s> , siis tulid taas tagasi oma töö juurde . </s> </p>
<p> <s> ... kuni pärast kohvi serveerimist Berit ohkas ja ütles Andreasele otse üle laua silma vaadates : </s> </p>
<p> <s> " Andreas ... ; kui sa arvad , et ma end kuidagiviisi vägistasin ... ; et ma sinust eemaldusin ja ei vastanud su kirjadele , mis , ausalt öeldes , tegid mulle haiget ... ; eriti see , kus sa kirjutasid , et tahaksid minult last saada ... ; siis ... ; see ei olnud nii . </s> <s> Ma tundsin vaistlikult , et tegin õigesti . </s> <s> Et see oli ainus lahendus ... ; Andreas , mu süda sai tühjaks ... ; Ma teen sulle võib-olla haiget , aga ma tahan su vastu olla aus ... " </s> </p>
<p> <s> Andreas langetas pilgu . </s> <s> Ta tundis end näost ära vajuvat . </s> <s> Et seda mitte reeta , vaatas ta pingsalt mere poole . </s> </p>
<p> <s> " Mulle tundub , nagu oleks ring täis saanud , " alustas ta endasse pöördunult . </s> <s> " Olen alguspunktis tagasi . </s> <s> Kardan kordust , aga ei leia kätte ka uut spiraalikeerdu . </s> <s> Või ehk siiski ... ; " </s> </p>
<p> <s> Andreas kogus end ja pööras pilgu uuesti Beritile , tema rohelistesse iiristesse , kus ta kunagi oli näinud lendamas valgeid hobuseid . </s> </p>
<p> <s> " Nüüd ma olen t-õ-e-s-t-i vaba otsustama . " </s> </p>
<p> <s> " Aga , Andreas , mind see enam ei puuduta . </s> <s> Ma olen ringist väljas . </s> <s> Astusin sealt välja juba ammu . </s> <s> Või nagu sa ise nii hästi oled öelnud : lõpp on juba toimunud ... ; " </s> </p>
<p> <s> " Mina pidasin silmas lastekodu ... ; " </s> </p>
<p> <s> " Aga me kõik oleme ühel või teisel viisil lastekodulapsed . </s> <s> Nii et see puudutab meidki , vähemalt mind . </s> <s> Ma tahaksin , et me jätkaksime heade sõpradena . " </s> </p>
<p> <s> " Kas armastus võib kustuda ? " </s> </p>
<p> <s> " Oh , ma ei tea , see sinu dramaatilisus ... ; see on alati tundunud mulle kuidagi rõhuv , seganud normaalset suhtlemist ... ; Olgu , ma püüan vastata . </s> <s> Tead , mõnikord olen tõesti küsinud endalt , kas ma armastasin sind või armastan veel praegugi . </s> <s> Jah , ma armastasin sinus last , seda siirast valmisolekut , õhinat teada saada , mida oleks elul sulle anda . </s> <s> Ma tahtsin seda isegi teada , koos sinuga , sinu kõrval seistes . </s> <s> Ma armastasin sinus meest , kellelt ma oleksin tahtnud last saada . </s> <s> Ma ju üritasingi seda . </s> <s> Aga ... ; kui inimest , kellega elu jagada ... ; kuni surmani või järgmise lahkuminekuni ... ; seda ma ei saanud lubada , sest siis oleksin ma lõhkunud sinu elu . " </s> </p>
<p> <s> " Mulle meenub , et just sina olid see , kes kunagi ütles , et alati , kui kuskil sünnib ülekohus , siis teisal kaotab õnn . " </s> </p>
<p> <s> " No muidugi . </s> <s> Sina oled ju viigi poolt , kus kõik on ühetasane ja parem sünnib heast ... ; </s> </p>
<p> <s> Ütlesin küll , ja olen valmis praegugi ütlema nii , kuid alati saab küsida ka õnne või ülekohtu hinna kohta ... ; Tundsin , et elu sinuga ei kaalu üles sinu loobumist . </s> <s> Mul oli juba poeg , sinul tütar . </s> <s> Me oleksime pidanud jagama nendega oma armastust . </s> <s> Ma tean , et täna ei tehtaks sellest mingit probleemi . </s> <s> Erinevate perede vahel jooksvatest emadest-isadest on saanud vaata et kangelased ... ; Mina kasvasin lastekodus , ma tean , mida tähendab emaigatsus ... ; see , kui sa tuled koju , kus sind oodatakse ... ; ainult sind , ja kus ollakse ainult sinu päralt . </s> </p>
<p> <s> Ja kui ma sellele mõtlesin , siis otsustasingi loobuda . </s> <s> Ma ütlen sulle veel kord , see ei olnud enesevägistamine . " </s> </p>
<p> <s> " Berit , aga just seda ma ei tahtnud . " </s> <s> Andreas peaaegu et hüüdis : " Ma tahtsin , et sa võitleksid oma õiguse eest ... ; meie , saad aru , meie armastuse eest ! " </s> </p>
<p> <s> " Aga kas sina võitlesid ! ? </s> <s> Ei , Andreas , sina olid see , kes üksteise järel andis loobumisvõite , kes aina ootas ... ; ja lubas ... ; ja jälle ootas ja lubas . </s> <s> Mida sa ootasid ? </s> <s> Deus ex machina't ? </s> <s> Et ükskord astub keegi eesriide tagant välja ja otsustab sinu eest ? </s> <s> Sa tead ju väga hästi , kes see otsustaja lõpuks on – surm ... ; Ja sinu ootused ja lubadused panid mindki ootama ... ; otsekui Godot'd ... ; või ... ; viimsepäeva kohut . " </s> </p>
<p> <s> Berit õhetas . </s> <s> Ta suunurk väreles . </s> <s> Ta neelatas , kuid see ei olnud nutt . </s> <s> Üle näo libises hoopis naeruvine . </s> </p>
<p> <s> " Ei , ma ei süüdista sind . </s> <s> Kas üldse on love story'sid , kus keegi jääb päriselt süüdi . </s> <s> Sa meenutasid oma viimases kirjas Paolo ja Francesca lugu . </s> <s> Minagi teadsin seda . </s> <s> Kõik raamatud kordavad seda kümnetes erinevates viisides . </s> <s> Otsekui refrääni . </s> <s> Mõnikord on tunne , et kogu kirjandus on vaid Dante ümberjutustus ... ; See on mõru väljavaade , olla üks järjekordne lehekülg jumalikust komöödiast ... ; " </s> </p>
<p> <s> Restoran oli märkamatult täitunud , melu tõusnud ja orkester tuure juurde lisanud . </s> <s> Madalale vajunud sigaretiving ja joobnute ülemeelikus ärritas . </s> <s> Üha raskem oli rääkida häält tõstmata . </s> <s> Andreas tegi ettepaneku lahkuda . </s> <s> Ilm paistis selginevat , jaaniööd üksnes seinte vahel veeta oleks mõjunud lugupidamatusena esivanemate vastu . </s> </p>
<p> <s> Kui nad uksest väljudes ümber nurga terrassile astusid , mis südasuve päikesepaistes oli ranna kuumim paik , siis avanes nende ees jaaniöise Pärnu ime . </s> <s> Nii kaugele kui silm ulatus , põlesid lahe ääres kümned jaanituled , peegeldudes tüünel merepinnal kitsaste valgustriipudena otsekui küünlad . </s> <s> Linnast kaarjalt mõlemale poole hargnev ja sügavsinises kauguses silmapiiriga ühte sulav rannajoon pärlendas lõketest nagu kee naise pehmel kurgualusel . </s> <s> Andreas tundis , kuidas mõnikord võib ilu ka haiget teha . </s> <s> Ja kuidas ilu tähendus sünnib koos kaduvusega . </s> <s> See hetk oli nüüd siin . </s> <s> Die Schönheit ist wie Schnee : dies Leben ist der Tod . </s> </p>
<p> <s> Aga võimalik , et tema vastuvõtlikkust ilule kasvatas ka kõrval seisev Berit , keda ta oli kaotamas või juba kaotanudki . </s> <s> Andreas keeldus sellega leppimast . </s> <s> Nad tõusid mööda spiraaltreppi " seene " peale . </s> <s> Siit avaneva vaatepildi majesteetlikkus ja nemad , Andreas ja Berit , kahekesi seda tunnistamas , mõjus peaaegu et sakraalselt . </s> </p>
<p> <s> Andreas küsis ühtäkki lapselikult kiusliku armukadedusega : </s> </p>
<p> <s> " Kas sul on siis keegi , kes sind lohutab ? " </s> </p>
<p> <s> " Hetkel ei ole ... ; kui sa mõtled partnerit . </s> <s> Aga ma ei vajagi lohutust . </s> <s> Ma vajan kindlust . " </s> </p>
<p> <s> Andreas tegi veel ühe katse oma olukorra selgitamiseks . </s> </p>
<p> <s> " Ma räägin sulle , Berit , ühe loo , mis ehk aitab sul paremini mõista , mida ma praegu tunnen . </s> <s> Mõne aja eest , mu Itaalia-reisil , viisid mind võõrustajad ühte Bagnoregio nime kandvasse linna . </s> <s> Suur osa Itaalia külasid ja linnakesi , eriti keskaegsed , keerduvad kaljude ümber või asuvad lausa kalju otsas . </s> <s> Tavaliselt viib sinna orgusid läbiv kitsas mägitee . </s> <s> Nii oli see Orvietos , Calcattas , Mazzanos , Bracciano järve äärses Anguillaras . </s> </p>
<p> <s> Bagnoregio paistis aga silma sellega , et sinna ei viinud mööda mäekülge ükski tee . </s> <s> Teise mäenuki otsas asuvast külast ulatus väikest mesilastaru meenutavasse linnakesse kitsas sild üle kuristiku . </s> </p>
<p> <s> Ja siis me hakkasime minema selle linna poole , mis eemalt paistis otsekui mõni Kafka lossi ilmutus . </s> <s> Seda linna nimetataksegi surevaks linnaks , sest seda asustavad vaid kassid , mõned kunstnikud ja need , kes elatuvad turismist . </s> <s> Sild oli algul langev ja siis hakkas järsku tõusma , nii et sillal liikujal tekkis tunne , et ta tõuseb taevasse . </s> <s> Ja sada meetrit allpool haigutab kuristik . </s> <s> Ma seisan sillal , mis peab mind viima surevasse linna . </s> <s> Mu pea käib ringi . </s> <s> Ma tunnen , et see ei olegi kõrgetel taladel asuv tee , vaid hoopis kõikuv rippsild . </s> <s> Ja sada meetrit allpool varitseb endiselt kuristik . </s> <s> Ma ei julge enam astuda ei edasi ega tagasi . </s> <s> Lõpuks – et mitte näha kuristikku , sulgen kätega silmad ja jooksen traavihobuse kombel linnaväravani , mis ootab mind silla teises otsas . </s> <s> Ma ei mäleta enam , kuidas sealt tagasi sain . </s> <s> Arvatavasti samamoodi , ikka käed silme ette ja pimesi . </s> <s> Aga nüüd , kui olen siin Pärnus , oma kodulinnas , tunnen ometigi sedasama kõikumist kuristiku kohal – see surev linn , kuhu ma tahan jõuda , kuhu ma pean jõudma , on lastekodu ... ; ja armastus sinu vastu , Berit . " </s> </p>
<p> <s> Berit vaatas Andreast nagu ühtäkki pimedusega silmitsi sattunud inimene . </s> <s> Ta pingul pilgus veikles hetkeks segadus . </s> <s> Siis näis ta ilme taas kivistuvat . </s> </p>
<p> <s> " Seda on ju liigutav kuulda ... ; sama liigutav ehk lugedagi . </s> <s> Aga mida see muudab , Andreas ? </s> <s> Lõpp on juba toimunud . " </s> </p>
<p> <s> Andreas tahtis karjuda , et ükski lõpp ei saa olla lõplik , et inimene ei vääriks oma suurust , kui ta peaks leppima pöördumatusega , et mäss on igavene , või et kui Berit tõesti nii on otsustanud , siis on parem , kui üks neist oleks surnud . </s> <s> Sest kuni nad elavad , kuni tema , Andreas , elab , pole võimalik unustada . </s> <s> Jah , mälestus teeb valu . </s> <s> Aga mälestust ei saa ületada , sest ei saa ületada elu . </s> </p>
<p> <s> Berit oleks nagu seda kõike kuulnud , kui ta jätkas : </s> </p>
<p> <s> " Võib-olla sul on raske ületada armastust , nii nagu sina seda tunned . </s> <s> Aga sa saad ületada iseend . </s> <s> Mina , Andreas , ei suuda armastada kaastundest . </s> <s> Katsu seda mõista ja ära nõua minult võimatut . " </s> </p>
<p> <s> Andrease kõrvus kohises vaikus . </s> <s> Nad laskusid vaateplatvormilt rannale . </s> <s> Kingadesse tungis liiv . </s> <s> Berit toetas käe Andrease õlale , võttis kinga jalast ja pööras selle ringi . </s> <s> Siis pani ta selle jalga tagasi . </s> <s> Beriti käsi libises mööda Andrease käsivart allapoole kuni kohtus Andrease käega . </s> <s> Ta surus seda kergelt . </s> <s> Otsekui julgustuseks . </s> <s> Andreasele meenus , et nii oli surunud hüvastijätuks kätt ema , kui ta aastakümnete eest oli raudteejaama perroonile tulnud saatma poega sõjaväeteenistusse . </s> <s> See tundus kestvat kauem kui Platoni aasta . </s> </p></div2><div2 type="alaosa"><head> 9 </head>
<p> <s> VIKTORIST POLNUD MITU NÄDALAT MIDAGI KUULDA JA ANDREAS OLI SÜVENENUD TÖÖSSE , nii et ta ei märganud ka ise Viktorile helistada . </s> <s> Küll aga helistati toimetusest . </s> <s> Nuruvalt meelitaval häälel küsis valvetoimetaja , kas Andreas ei saaks oma " Lastekodu " -sarjaga juba alustada . </s> <s> Siis oleks mõneks nädalaks vähemalt üks kindel materjal . </s> <s> Tal olevat lehte kokku pannes iga päev tunne , et istu kas või ise sisse . </s> <s> Noh kohe midagi ei sündivat . </s> <s> Kõik on kusagil rannas või puude vilus , grillivad liha ja kratsivad kõhtu . </s> <s> Kui palju sa ikka sellest kirjutad . </s> <s> Nüüd , kus rahval tõesti aega lugeda , pole meil neile midagi pakkuda . </s> <s> Andreasele oli valvetoimetaja jutt tuttav . </s> <s> Suvi , mida ajakirjanikud hapukurgihooajaks nimetasid , oli mõeldud nende karistamiseks . </s> <s> Andreas oli ka ise mitmel suvel andnud kolleegidele puhkust , istunud telefoni taga , käinud diktofoniga ringi ja nokkinud lugusid nagu varblane saiasööja suust pudenevaid raasukesi . </s> <s> Puhkuseleminejad jätsid kolleegidega hüvasti nagu rindemeestega . </s> <s> Ajalehtede suvine rinne – see polnud võimumeeste tegude , erakondade rivaalitseva kemplemise , elu glamuuri ja viletsuse värvikas ( mida värvikam , seda rohkem reklaami lehes ! ) vahendamine . </s> <s> See oli hambad ristis positsioonide hoidmine , mille tulemuslikkust registreerisid iga kuu lõpul loetavusbaromeetrid , mida oodati , külm higi kaenlaalustes . </s> <s> Nüüd lootis valvetoimetaja Andreasest päästeinglit . </s> <s> Ja ehkki peatoimetaja oli andnud Andreasele vabad käed ning ootas lugu ennast leheveergudele alles sügisel , tahtis Andreas ilmutada kolleeglikku solidaarsust ja nõustus valvetoimetaja palvel alustama kirjutiste sarja " Ühe lastekodu saatus " juba augusti algul . </s> </p>
<p> <s> Sellest ei pidanud tulema süüdistuslugu linnavalitsuse aadressil , kuigi ta ei kavatsenud jätta ka kritiseerimata kergemeelsust ja varjatud võitlust isiklike huvide eest , mis nii sageli seesuguseid otsuseid saatis . </s> <s> Talle , ajakirjanikule , oleks ju saadud argumenteeritult vastu vaielda , et Pärnu lastekodu kaotamine on spekuleerimine pooltõdedega , sest lastekodu eksisteerib edasi . </s> <s> Ja mitte ainult et eksisteerib , vaid lausa õitseb . </s> <s> Küllap oleks tõestuseks palutud ühendust võtta juhataja või mõne kasvataja endaga , kes siis oleks Andreasele seletanud , et muidugi on üksikuid kitsaskohti , probleeme , aga kus neid poleks , ja tegelikult lastekodu üksnes võitis kohavahetusest . </s> <s> Üks artikkel oli eelmisel sügisel juba ilmunud lastekodu 160. aastapäevaga seoses , kus looritatult kurdeti küll kunagises Rääma mõisas asuva lastekodu sulgemise ohtu , teisalt aga väideti , et kavandatav ümberasumine Niidupargi eriinternaatkooli ühiselamutesse tõotab hoopis elamistingimuste paranemist . </s> <s> Aktsiaseltside abile ning linna- ja maavalitsuse toele lootes tahetakse kunagise tüüpprojekti järgi ehitatud ühiselamu neljainimesetoad teha vaheseintega poole väiksemaks , seal aga , kus vaheseinast saab loobuda , ehitada puhkeruumid , keldrisse saun ning abiruumid . </s> <s> Pärast mööbliga sisustamist võib kujuneda lastekodust mulje kui " keskmise tasemega võõrastemajast " , resümeeris kirjutaja . </s> </p>
<p> <s> Niisiis , Andreas tundis , et kahtlustava-ründava lähenemise valimine , milleks ta kevadel Pärnusse tulles Viktori õhutusel oli valmistunud , tähendas võitlust tuuleveskitega . </s> <s> Seepärast püüdis ta keskenduda hoopis ühe vana ja tüütu eelarvamuse kummutamisele , nagu oleks lastekodu vaeste ja heidikute varjupaik . </s> <s> See võis küll asutamishetkel seda olla – kuigi ka siin tajus Andreas paradoksi , sest nagu paberitest selgus , hakkasid linnaisad õige pea lastekoduga koguni uhkustama – , ent iga asutus , mille tekkele kaasa aidatakse , leiab õigustuse ühiskonna silmis üksnes teenides üldist huvi ja headuse ideed . </s> <s> Nii on see olnud ka Pärnu lastekoduga , kõigi lastekodudega . </s> </p>
<p> <s> Andreas tahtis näidata läbi lastekodu ajaloo , läbi Viktori visioonide , läbi paljude endiste lastekodulaste mälestuste , et kui igas suuremas linnas on sünnitusmaja , haigla ja kool , mõnes ka vangla ja vanadekodu , et siis on sama loomulik , et selles linnas on ka lastekodu . </s> <s> Jah , Andreas oli juba peaaegu veendunud , et sellest artiklisarjast peab tulema hümn lastekodule . </s> <s> Mis sest , et läbi hüvastijätu . </s> </p>
<p> <s> Andreasel oli arvutisse trükitud ka juba loo avalause : Meie palged on pööratud minevikku , sest ainus nähtav tõelus on oleviku hajumine unustusse või sulgumine mälestuseks . </s> <s> Ta tahtis selle pisut poeetilise paisutusega vihjata kohe alguses , et lastekodu ajalugu ja saatus , nagu vist kogu ajalugu ja kõik inimsaatused , on ümbritsetud salapäraga , mille laotab nende üle oleviku tegelik olematus , see , et kõik saab kohe otsa , muutub millekski teiseks või möödub . </s> <s> See on nagu seisaksid ürgoru veerel , mille põhjas voolab kristalne jõgi , org ise on aga üleni täidetud tihke piimja uduga . </s> <s> Kokkupuude selle siidsametise eesriidega ongi hajumine unustusse või sulgumine mälestuseks . </s> </p>
<p> <s> Andreasel oli kesklinna asja ning ta otsustas sisse põigata " Bristolisse " , kuhu Karin oli teda lõunatama kutsunud . </s> <s> Tarmukalt baarileti taga askeldav Karin , seljas valgete kätiste ja kraega Pärnu suvetaevaga harmoneeruv türkiissinine kittelkleit , märkas teda kohe . </s> <s> Ta jättis teenindamise kaaslase hooleks ja viipas Andreasele , et too tuleks temaga tagaruumi . </s> <s> Andreas läks . </s> <s> Nad võtsid puhkenurgas istet . </s> <s> Karini muidu elurõõmust pakatavalt näolt võis lugeda hirmu . </s> </p>
<p> <s> " Viktor on haiglas . </s> <s> Ei , mitte süda või kopsud ... ; nagu võiks oodata . </s> <s> Ta pandi psühhoneuroloogia osakonda ... ; Ta hakkas hulluks minema ... ; Aga ma ei saanud teisiti , mina viisin ta sinna käekõrval ... ; Ah , ma tunnen ennast süüdi ... ; Tema kõrval peaks kogu aeg keegi olema , aga mul on kaks last katta ja koolitada ... ; Pean rabama siin mitu vahetust , et ots otsaga välja tulla ... ; " </s> </p>
<p> <s> " Oot-oot , Karin , mis siis õieti juhtus ? " püüdis Andreas Karini hoogu talitseda . </s> </p>
<p> <s> " Asi selles , et ... ; see oli jaaniööl ... ; ma olin jälle Viktori juures . </s> <s> Olime kenasti temaga vastu hommikut baldahhiini all magama jäänud , noh enne seda olime natuke võtnud ja armatsenud ... ; kui siis Viktor äkki ... ; ma olin just suigatanud ... ; voodist üles kargas , baldahhiini alla rebis ja ... ; oi , see oli kole ... ; kuidas ta siis röögatas : " Jäta ! " </s> <s> Mõtlesin algul , et äkki olin mina teda millegagi solvanud , et ta tahab minust lahti saada ... ; nagu ükskord ... ; ta on ju äkiline ... ; ütles ta mulle , et ärgu ma teda jälitagu – kuigi tema oli see , kes mind jälitas ... ; kuni kätte sai . </s> <s> Ma siis rahustasin teda , püüdsin kaissu võtta ... ; ma olen ju oma mõlemat last kaisutanud , ütlesin talle , et ... küllap see oli mõni halb unenägu . </s> <s> Ta tundus rahunevat , aga need käed , mis mind kallistasid , need värisesid kuidagi imelikult ... ; ja ta vaatas ka mulle otsa kuidagi imelikult , kui ütles : " Ei , Karin , see ei olnud enam unenägu ... ; " </s> </p>
<p> <s> Karin süütas sigareti ja tõmbas järgemööda mitu närvilist pahvakut . </s> <s> Filtrile jäi huulepuna . </s> <s> See oli sama bordoo , mis püüdis Andrease pilku " Aafrikas " . </s> <s> Karini roostepruunid silmad meikimata näos tundusid aga veel suuremad , kui nende esimesel kohtumisel . </s> <s> Seda rõhutasid tumedad sõõrid silme all , otsekui öökullil . </s> </p>
<p> <s> " Ja hommikul läksite siis arsti juurde ? " </s> </p>
<p> <s> " Ei , ma jäin Viktori juurde kogu päevaks ja kõik paistis normi minevat . </s> <s> Aga ma pidin õhtuks ju koju minema ... ; Ema , kes laste järele vaatas , pidi järgmine päev maal tagasi olema , sest loomad tahtsid talitada ja naabrinaine ei saanud enam aidata , tal omad asjad , no siis ta pidi minema õhtul viimase bussiga ... ; ja ma läksin siis koju laste juurde . " </s> </p>
<p> <s> " Aga haigla ? </s> <s> Millal ta siis haiglasse sattus ? " </s> </p>
<p> <s> " See oli päev hiljem , järgmise päeva õhtul ... ; Viktor helistas mulle ja käskis enda juurde tulla ... ; et teda jälitatakse ja võidakse tappa . </s> <s> Ma ehmatasin nii koledasti . </s> <s> Viktoril oli küll mingeid musti otsi ... ; ta rääkis mulle , et ühed venelased olid suure hulga krunte pärijatelt sularaha eest üles ostnud ja tellinud Viktorilt hoonestuse ... ; ja Viktor oli siis teinud ... ; raha ju ei haise ... ; ja seda on kõigil vähe ... ; ma kartsin , et ta jäi nendele vendadele võlgu ... ; või midagi niisugust ... ; aga ei , kui ma tema juurde jõudsin ja küsisin , et keda ta kahtlustab , siis vastas ta mulle , et Aini . </s> <s> Mina polnud Ainist midagi kuulnud . </s> <s> Ma ei tea , kas see oli mõni tema võlgnik või võlausaldaja . </s> <s> Praegu ju tapetakse ikka võlgade pärast ... ; oled ise võlgu või ollakse sulle ... ; " </s> </p>
<p> <s> " Ei , see polnud võlg , mille pärast Viktor Aini kartis , " vastas Andreas mõtlikult . </s> <s> Üks aimus hakkas end ilmutama . </s> </p>
<p> <s> " Kes s-e-e Ain siis on ? " </s> </p>
<p> <s> " Oli ... ; Lastekodulaps nagu Viktorgi . </s> <s> Aga ta jäi tulle ... ; nelikümmend aastat tagasi . " </s> </p>
<p> <s> " Noh , hea seegi , " kostis Karin süütult , kuid ehmatades oma lapsuse üle , ruttas seda parandama . </s> <s> " Ma ei mõtle seda Aini saatust , vaid seda , et jälitajat tegelikult pole . " </s> </p>
<p> <s> Siis ta vakatas , pani käe suule ja jätkas pärast minuti väldanud pausi . </s> </p>
<p> <s> " Nüüd ma mõistan ... ; Haiglasse läksime ju ikka pärast seda , kui ta hakkas seletama , et Ain ei jälitagi päriselt teda , vaid ta tahtvat lömastada ühte sitikat . </s> <s> Aga see sitikas olevat temaga väga lähedalt seotud ja puudutavat seega ka teda ennast . </s> <s> Siis ma arvasingi , et Viktor on peast segi ... ; Mul endal viskab ka vahel pärast hirmsat töörügamist pildi silme eest ära , tunnen et olen siis nagu vana künnihobune , keda piitsa hirmus vaol hoitakse ... ; Ütlesin Viktorile , et sulle kuluks üks rahustite kuur ära ... ; Ja ta oli kohe nõus , sest ma nägin , ta oli ka ise hirmul ... ; Küsisin pärast arstilt , kui Viktori olime palatisse sisse seadnud ... ; ta pandi üksikpalatisse ... ; seal on kõik väga kena ja puhas ... ; et mis see võiks olla . </s> <s> Ja doktor ... ; mul ei tule meelde ... ; mis ta nimi nüüd oligi ... ; üks naine ... see doktor siis ütles , et võib-olla ületöötamisest tingitud maniakaalne depressioon , aga võib olla ka algava skisofreenia retsidiiv . </s> <s> Nagu sarlakid , algul on kõrge palavik , siis tulevad punased täpid ... ; ja kui vaktsineeritud pole ja ravi ei saa , siis järgneb surm . " </s> </p>
<p> <s> Andreasel hakkas kõhe . </s> <s> Ta oli üks neist , kes oma lähedaste ja sõpradega juhtunut südamesse võttis , olgu õnnestumised või õnnetused . </s> <s> Õnnestumisi elas ta alati kaasa ülevoolavalt , nii et mõnigi pani imeks , kas Andreases üldse oli kadedusejoont . </s> <s> Õnnetusi seevastu ei rutanud ta kaastundega paisutama , vaid püüdis vähemalt väliselt säilitada jahedat kindlust . </s> <s> Ta teadis , et õnnetuses on iga inimene niigi üksi ja ka kõige ekspansiivsem lohutamine ei tee olukorda kergemaks . </s> <s> Inimesele , olgu see kas või su enda ema , lapsed või teised lähedased , sõbrad või tuttavad , tuleb õnnetuses mitte jõuetult kaasa elada , vaid aidata seda seljataha jätta . </s> </p>
<p> <s> Ta oli valmis Viktoriga samamoodi talitama . </s> <s> Ei mingit nähtavat kaastunnet , halinat , ohkimist , vaid nii , nagu peaksid end ise edasielamiseks kokku võtma . </s> </p>
<p> <s> " Kas teda on võimalik ka vaatama minna ? " </s> </p>
<p> <s> " On küll . </s> <s> Igal tööpäeval kella neljast seitsmeni , pühapäeval ka hommikuti . " </s> </p>
<p> <s> Karinis süttis üks mõte . </s> </p>
<p> <s> " Kui sa saaksid täna minna , siis teeksid heateo ka mulle ... ; Ma pean pika päeva venitama ... ; Suvel on hullumaja ... ; Meil on koolilapsed küll abiks ... ; aga ikka ei jõua kõiki teenindada ... ; Tahaks ju , et igaüks , kes üle ukse sisse vaatab , siia ka jääb ja oma raha siia jätab ... ; Kas sa siis läheksid ? " </s> </p>
<p> <s> Andreas vaatas kella . </s> <s> See näitas kolm . </s> </p>
<p> <s> " Jah , ma lähen . </s> <s> Ma pean vaid tunni parajaks tegema . " </s> </p>
<p> <s> " Tule siis , ma pakun sulle lõunat . </s> <s> " Talo tarjoaa " , nagu meil siin tavaks öelda ... ; Pärnu ju varsti nagu mõni Soome linn , kus elavad eestlased . " </s> </p>
<p> <s> Andreas oli palju kordi käinud haiglas vaatamas sinna sattunud lähedasi ja sõpru . </s> <s> Paaril korral oligi vaatamine jäänud viimseks . </s> <s> Seepärast , iga kord , kui ta haiglauksest sisenes , riided rõivistusse loovutas ja õhukesest kilest " kalossid " kingadele tõmbas , tundis ta end astumas täiesti teistsugusesse maailma , ruumi , mida eeskätt valitses Teadmatus . </s> <s> Ka kõige selgemaid ja optimistlikumaid diagnoose , raviskeeme ja lõikusi varitses juhus . </s> <s> Arstid ja õed olid tegelikult suured mängurid ja arstikutse oli üks imetlusväärsemaid , mida Andreas teadis . </s> <s> Viimaste aegade teleseriaalid olid küll haigla müsteeriumit kõvasti kahandanud , näidates seda samasuguse kirgede kalmistuna nagu börs , ministeerium või mis tahes teine asutus : juhtus stseene , kus avatud rindkere ja tõmbleva südame kohal vahetavad kirurg ja anestesioloog erootilisi repliike ja on sealsamas üksteisele andumas ; kus koridorides tormavad ringi , hingevaakuvaid patsiente kärudel lükates , hüsteerilised õed ; kus lõõmavad intriigid ja voolavad pisarad . </s> <s> Võib-olla pidigi see nii olema , võib-olla oleme ise üht osa oma elust müstifitseerinud ja andnud vabatahtlikult arstidele päästja või kohtumõistja nimbuse . </s> <s> Sest tõepoolest , peale arstide , kelle kätes on õigus – kas ka võimalus , see on juba iseasi – otsustada elu ja surma üle , pole meil siin ilmas kedagi ihulikult teada . </s> <s> Jumal kohtumõistja ja päästjana on post mortem . </s> <s> Sellele kõrgustest allatoomisele vaatamata , mis nüüd arstegi oli tabanud , – sest isegi kuningad ja kuningannad olid meedias juba narriks tehtud ja " seebiks " keedetud , teistest elukutsetest ja rollidest rääkimata – uskus Andreas endiselt , et haigla on elu viimne kaitseliin , nagu sellest oli kirjutanud oma lahkumisluuletuses Andrease vähki surnud kaaslinlane August Sang . </s> </p>
<p> <s> Aga Viktori juhtum näis olevat sama keeruline ja piinlik – just piinlik , sest vaimuhaigega silmitsi seista tähendab paljuski sedasama mis ennast kõverpeeglite kambris jälgida – , nagu Andreas oli kogenud ühe oma varalahkunud õpetaja juures . </s> <s> Temagi hakkas pärast hirmsat vaimset pingutust ühel heal päeval rääkima , algul sosistades , siis lähedal seisvate inimeste ehmatuseks karjatades , et teda jälitatakse , tema järel nuhitakse , teda kiusatakse taga , ja lõpuks , selleks et pääseda jälitamisest , peab ta enesele lõpu tegema . </s> <s> Seda viimast ta muidugi ei öelnud , aga see otsus oli tal pilgus , isegi pärast ruineerivaid ravikuure . </s> <s> Algul diagnoositi temalgi ülepingutusest põhjustatud depressioon , selle mingi eriti karm vorm , aga ükskord oli Andreas tänaval psühhiaatrist kirjanikuga kokku saanud , kes , sünge nagu Jehoova , oli talle pärast küsimist , et kuidas parasjagu haiglakuuril oleval õpetajal läheb , tunnistanud – võib-olla et isegi arstieetikat sel hetkel hüljates , aga tahtes siiski aus olla – , et tegemist olevat tõenäoliselt varjatud skisofreenia väljalöögiga . </s> <s> See oli ka üks esimesi kordi , kus Andreas vaatas arstile otsa ja nägi temas jõuetuse raevu . </s> </p>
<p> <s> Niisiis otsustas Andreas Viktorit vaatama minnes usaldada oma kogemust ja mitte puudutada tema haiglasse sattumise põhjust , sest kui kehtib keeld , et poodu majas nöörist ei kõnelda , siis kehtib see kümnekordselt vaimuhaigete puhul . </s> </p>
<p> <s> " Noh , vana , sind on sundpuhkusele võetud ... ; ! " ütles Andreas palatisse astudes , tundes ometi , kui võltsilt see tervitus kõlas . </s> <s> Aga ta otsustas kinni pidada valitud taktikast . </s> </p>
<p> <s> Väliselt ei paistnud Viktoris küll mingit muutust . </s> <s> Silmis sädeles endiselt mefistofeleslik ligitõmbavus ja iroonia , näojumest ei saanud oodatagi haigla valgete seinte , linade ja beežide tekkide vastupeegelduses mingit tervisest pakatavat põrsaroosat . </s> <s> Mida aga Andreas üllatusega märkas , oli see , et vananedes – nagu temagi , Andreas – hakkab inimene tagasi saama varase lapseea näokuju . </s> <s> Vastsündinud ongi ju nagu miniatuursed vanakesed , raukade näost omakorda peegeldub vastu imik . </s> <s> Ühel oma esimestest fotodest sarnanes Viktor Franz Kafkaga . </s> <s> Nüüd näis see sarnasus olevat hakanud tagasi hiilima . </s> </p>
<p> <s> " Eks enne teeleminekut tule ikka puhata , " vastas Viktor mitmekordse vihjega , mis oli tema kõnepruuki Andrease mäletamisi iseloomustanud juba kooliajast peale . </s> </p>
<p> <s> " Tead , mis mulle venelaste juures kõige rohkem meeldib ? </s> <s> See , et nad enne kodunt lahkumist , reisile või jumal teab kuhu , istuvad korraks . </s> <s> Nagu tahaksid selle koha enesega kaasa võtta . </s> <s> Ja eks nad võtavadki ... ; Sümboolselt ... ; Eks minagi istun nüüd siin . </s> <s> Koht pole küll just kuigi kodune , aga ikkagi koht ... ; " </s> </p>
<p> <s> " Mis nad sinuga siis ette on võtnud ? " </s> </p>
<p> <s> " Midagist . </s> <s> Söön ... ; näed , siin topsikus , ma ei teagi , mis nimi neil on ... ; üks on vist Xanax ... ; rohtusid . </s> <s> Vahin lakke , loen kärbseid ... ; neid küll pole ... ; aga mõttes võib ju ka lugeda ... ; Pole ju veel õiget diagnoosigi . </s> <s> Arst käis siin ... ; väga erutav naine , ah , kui saaks sihukesega baldahhiini alla ... ; vaatas mulle sügavalt silma ... ; intervjueeris ... ; hoidis mu kätt nagu Lumivalgeke pöialpoisil ... ; mul teki all kohe liigahtas ... ; Küsis siis vanemate ja lapsepõlve järele ... ; mida ma talle ütlen ... ; et olen neitsist sündinud ja Jumal saatis mind lastekodusse nagu oma poja juutidele Jeruusalemma tõde kuulutama ... ; ? " </s> </p>
<p> <s> Viktor tõmbas hinge , vaatas kella , kummutas rohutopsi ja jõi vett peale . </s> </p>
<p> <s> " Aga tegelikult ... ; sitt lugu ... ; basta ... ; ütlen ma sulle . </s> <s> Mis diagnoosi saab hullusel olla . </s> <s> Siis oleks kogu maailm haige ... ; Aga võib-olla ongi ... ; Ja päris hullud on need kõige tervemad . </s> <s> See on juba nämmutatud mage lugu ... ; Kuule , kui sa järgmine kord tuled ja nad pole mind veel koju lasknud , too sigarette . </s> <s> Kujutad ette , see kaunitar lubab mul suitsetada ... ; lahtise akna all , muidugi ... ; Ja hoidku ma uks kinni , et tuuletõmbust poleks ... ; pagan , kui hoolitsev ... ; poleks Karinit , me oleksime juba sind siin voodis kahekesi vastu võtmas , mis sa arvad sellest , ah ... ; ! " </s> </p>
<p> <s> Viktor kõkutas oma sardoonilist naeru . </s> </p>
<p> <s> " Ja mis siis ajakirjanikul ka uudist ? </s> <s> Te olete ju uudiste vabrik ... ; toodate neid ... ; ja kui materjal otsas ... ; siis pumpate õhku ! " </s> </p>
<p> <s> Andreas jutustas Viktorile oma plaanist alustada " Lastekodu " -sarjaga juba augusti algul , ja üldse mitte uurimusliku , vaid mälestusliku olemusloona . </s> </p>
<p> <s> " On niisugune žanr nagu feature . </s> <s> " Lastekodu " oleks siis nagu üks läbi mitme lehe lohisev feature . </s> <s> Suvel on ruumi laialt , küljetoimetajad lahked , " selgitas Andreas . </s> </p>
<p> <s> Viktor näis süttivat . </s> </p>
<p> <s> " Sa vaata ainult , et su featuurist ei saaks kreatuur . </s> <s> Jumala pärast , ära sakraliseeri . </s> <s> Pühas tões pole tõe raasugi ... ; </s> </p>
<p> <s> Sa lähene lastekodule nagu Zenoni apooriale Achilleusest ja kilpkonnast ... ; Tead ju seda lõpmatuse klassikalist tõestust : välejalg Achilleus ei jõua iial järele kilpkonnale , kuigi annab talle ette portsu maad . </s> <s> Aga iga kord , kui ta sammu teeb , on selle teinud juba kilpkonn . </s> <s> Achilleus peab läbima selle koha , mille kilpkonn on jätnud . </s> <s> Kilpkonna edumaa püsib lõpmatuseni ... ; </s> </p>
<p> <s> Ma olen selle koolifilosoofiast meelde jätnud , sest seal on just tähtis " koht " , mille üks jätab ja teine täidab , aga nad ei saa kunagi kokku ... ; </s> </p>
<p> <s> Sina oledki see Achilleus ja lastekodu on kilpkonn . </s> <s> Tal jääb alatiseks sinu ees edumaa . </s> <s> Tõde lihtsalt läheb eest ära , enne kui seda mõistad ... ; " </s> </p>
<p> <s> " See võib ju kehtida tuleviku suhtes , " püüdis Andreas vastu vaielda , " aga minevik on püsiv , tõde on minevikus . " </s> </p>
<p> <s> " Ruumil ei ole tulevikku ega minevikku . </s> <s> See on kõver . </s> <s> Ja siis on ka tõde paratamatult kõver , vaata seda kust otsast tahes . " </s> </p>
<p> <s> Muidugi nõustus Andreas Viktoriga selles , mis puudutas lõpmatust ja sellest mõjutatud kausaalsuse võimatust või vähemalt suhtelisust . </s> <s> Ent juba ammu , hermeneutikute mõjul , oli Andreas loobunud üle tähtsustamast põhjusi ja tagajärgi . </s> <s> Aja jooksul oli muutunud hoopis tähtsamaks " tähendus " , mis võis olla või puududa nii põhjuses kui tagajärjes ehk tulemuses . </s> </p>
<p> <s> Talle valmistas skeptilist lõbu näha , kuidas toimetuses reporterid nagu truud jahikoerad võtsid üles mingi teo jälje ja tormasid siis , ninasõõrmed puhevil , otsima põhjusi ja tagajärgi , küsitledes ühtesid ja teisi ... ; ja lõpetasid sealsamas , kus alustasidki . </s> <s> Andreas ise pidas tõepärasuse baromeetriks vahet , mis kujunes mingi ajaloosündmuse tänase tähenduse lahutamisel selle kunagisest tähendusest . </s> <s> See väärtustas loomulikult juba ette minevikku , aga tõe minevikulisus oli talle aksioomiks . </s> </p>
<p> <s> Viktor oli end voodist üles ajanud , avanud akna ja tõmbas nüüd pikkade sõõmudega sigaretti . </s> </p>
<p> <s> " Tead , Andreas , ma olen kah mõelnud sellele lastekodu loole ... ; võib-olla isegi liiga palju ... ; aga see oli minu elu ... ; see selleks ... </s> <s> See oli ikka loll tegu – sind Pärnusse kutsuda , " pahvatas ta . </s> <s> " Nüüd on niisugune tunne , nagu oleksin oma kätega avanud Pandora laeka ja sealt välja kargavad maod kägistavad meid mõlemat . " </s> </p>
<p> <s> " Ei olnud , Viktor . </s> <s> Vastupidi , ma pean hoopis sind tänama . </s> <s> Mõni hämarusse kaotatud rada paistab nüüd hoopis valgem . </s> <s> Ja need paar kuud , mis ma jälle kodus olen saanud olla ... ; kuigi see on ainult toimetuse korter ... ; on minu jaoks andnud kodule hoopis teise dimensiooni . </s> <s> Lõpmatuse dimensiooni , ütleksid sa vist . " </s> </p>
<p> <s> Andreas pöördus Viktori poole . </s> <s> Aknast hoovas palatisse kogu linna täitev pärnaõite meelõhn . </s> <s> Ühtäkki polnudki vahet , kas nad on haiglas , Viktori kodu rõdul või kusagil rannapargis . </s> <s> Viktori pilk eksles haiglat ümbritsevate majade viilkatuste siksakilisel maastikul . </s> </p>
<p> <s> " Mäletad " Tõest ja õigusest " Mauruse kooli matemaatikaõpetajat Molotovi , kes ütles , et kõigega saab hakkama , aga karta tuleb lõpmatuse ümberpööratud kaheksat ... ; muide ... ; lõpmatu ruumi sümbol Möbiuse leht on samasugune ... ; Mulle on igatahes selge : lõpmatuse ringist pääsemiseks tuleb valida , kas ootad ära selle , mis sinu eest on niigi juba otsustatud , lepid paratamatusega , või esitad ise väljakutse ja teed lõpu enne lõppu . " </s> </p>
<p> <s> Andreasele ei jäänud kahtlust , et Viktor mõtles suitsiidi , aga kas sellele selgusele pidi järgnema ka tegu , seda ta ei julgenud küsida . </s> <s> Siin majas , haiglas , hullupalatis oli see isegi ohtlik . </s> <s> Andreas teadis niipalju sõna maagilisest olemusest , et vältida selle kasutamist seal , kus see mõjub kui püssilask . </s> </p>
<p> <s> " Ma olen sind , Andreas , ikka kadestanud , et sul jätkub endiselt naiivsust otsida tasakaalu vabaduse ja paratamatuse vahel , kuigi pead iga päev veenduma , et see on võimatu . </s> <s> Kus on paratamatus , seal pole vabadust . </s> <s> Kus on vabadus , seal eiratakse paratamatust . </s> <s> Viiki pole olemas . </s> <s> Aga ma kadestan sind , et sellele vaatamata sa usud viigivõimalusse . " </s> </p>
<p> <s> Palati uks avanes . </s> <s> Sellel seisis esimesel pilgulgi kütkestav Viktori raviarst . </s> <s> Andreasel sähvatas peas – tõesti , nagu Lumivalgeke : eebenipuumustad juuksed , vandlivalge nägu ja suu otsekui verepiisk lumel . </s> </p>
<p> <s> " Ja mis siin siis toimub ? " kergitas arst kulme . </s> <s> " Härra Kovkin , kohe voodisse ... ; need rohud mõjuvad ainult pikali asendis . </s> <s> Ja ... ; külastusaeg on ka vist juba ümber ? " </s> </p>
<p> <s> Akent sulgema ruttav Lumivalgeke püüdis näida range , aga sisimas paistis ta olevat Andrease ja Viktori poolel . </s> </p>
<p> <s> " Ma lahkun kohe , " pomises Andreas ja seadis end minekule . </s> </p>
<p> <s> Viktor oli heitnud voodisse . </s> <s> Ta küünitas öökapi poole ja võttis selle sahtlist õhukese vihu . </s> </p>
<p> <s> " Võta see lugemiseks . </s> <s> Mäletad , ma lubasin ... ; " </s> </p>
<p> <s> Andreas kummardus vihikut võtma . </s> <s> Nad kätlesid hüvastijätuks . </s> <s> Viktor sosistas Andreasele : </s> </p>
<p> <s> " Sa ei tea tegelikult , kui haige ma olen ... ; " Siis laiutas ta käsi ja ütles juba kõvasti , taas Andreasele tuttaval mefistolikul häälel : </s> </p>
<p> <s> " Noh , näed siis , doktor ongi meie vabadus ja paratamatus . " </s> </p>
<p> <s> Järgmisel hommikul helistas Berit . </s> </p>
<p> <s> " Katsusin sind eile kätte saada , aga sul oli terve päev telefon postkastis . " </s> </p>
<p> <s> " Jah , ma märkasin mobla ekraanilt , et olid helistanud . </s> <s> Ma kirjutasin terve hommiku lugu , õhtupoolikul käisin Viktorit vaatamas ... ; Ta on haiglas . " </s> </p>
<p> <s> " Haiglas ? </s> <s> Mis juhtus ? " </s> </p>
<p> <s> " See , mis juhtuma pidi , " salapäratses Andreas , " ja mis juhtub igaühega , kui ta mineviku süükoormale otsa vaatab ... ; " </s> </p>
<p> <s> " Ma ei mõista sind . </s> <s> Oli see süda või ... ; ? " </s> </p>
<p> <s> " Süda ka kindlasti . </s> <s> Süda on alati mängus . </s> <s> Aga Viktoril lõi pildi eest ära . </s> <s> Lastekodu ei ole enam unenägu ega ka minevik . </s> <s> Ja Ain ka mitte ... ; " </s> </p>
<p> <s> " Ainist tahtsingi sulle rääkida ... ; " lõikas Berit vahele . </s> <s> " Ma vaatasin järele , et lastekodu tulekahjuaktile lisatud seletuskirjad olid kõik olemas , tähestikulises järjekorras viis tükki – a , b , c , d , e – , sealhulgas Viktori seletuskiri ... ; Seal on ka Ainist juttu . </s> <s> Võib-olla ei jäänud sulle " d " -ga märgitud seletuskiri lihtsalt sõrmede vahele . </s> <s> Need on ju pooleleheküljelised paberitükid . " </s> </p>
<p> <s> Berit kutsus Andreast selles veenduma . </s> </p>
<p> <s> Andreasele tundus asi siiski kahtlane . </s> <s> Ta ei saanud ju ometi mööda vaadata , aastakümnetega treenitud ajakirjanikusilm oli harjunud märkama mõnikord ka kõige tühisemat detaili , mis hiljem osutus võtmetähendusega niidiotsaks . </s> <s> Arhiivid pole ju lõpuks mingid seifid , aga isegi seifidesse võidakse pabereid juurde tekitada või neid sealt kõrvaldada . </s> <s> Andreas oli lugenud Umberto Ecolt , et arhiivid on ühed müstilisemad labürindid , kus ekslemine võib lõppeda allikaotsija enda surmaga . </s> <s> Ta kujutas elavalt ette , kuidas arhiiviriiuli ees mõnd toimikut avades ilmub riiuli tagant musta näovarjuga tegelane ja torkab talle noa selga . </s> <s> Või kuidas kellegi süüdimõistmiseks ja tapalavale saatmiseks vajalik arhiivipaber osutub tegelikult võltsinguks . </s> <s> Tõde ei anna end nii lihtsalt kätte , kordas Andreas Viktori mõtet , tõel on mitu nägu ja needki libisevad eest ära . </s> </p>
<p> <s> Keskpäeval läkski Andreas arhiivi . </s> <s> Berit oli jäänud teda ootama , kuigi ametlikult oli tal lõuna ja ta väitis , et läheb kohe sööma . </s> <s> Berit oli lastekodu toimiku juba lauale valmis pannud , tulekahju käsitlevate lehekülgede vahelt paistis nende kiireks leidmiseks pandud punane kleeps . </s> </p>
<p> <s> Beriti näol oli päikesejume , beež elegantne lühikeste käistega kostüüm tõstis esile Beriti keskealise naise kohta üllatavalt saleda ja nõtke keha . </s> <s> Jaki revääri kaunistas kuldne pross . </s> <s> See oli väike merihobu , millel silmaks mäekristall . </s> </p>
<p> <s> " Sa näed hea välja , " meelitas Andreas . </s> </p>
<p> <s> Berit tänas komplimendi eest ja ütles olevat saanud paar nädalat Haanjas sõprade pool järve ääres peesitada . </s> <s> Pärnakatel endil polevat suvel aega puhata . </s> <s> Meri , rand , päike , liiv – see tähendavat neile tööd , nagu Andreaski pidi teadma . </s> </p>
<p> <s> " Andreas , tahtsin sind tänada ilusa jaaniõhtu eest . </s> <s> Ma pole seda jõudnud veel teha , " ütles Berit , kui Andreas laua taga istet võttis . </s> <s> Andreas oleks tahtnud mürgiselt nõelata : " ... kui reekviemis on midagi ilusat , siis oli jaaniõhtu sinuga tõepoolest ilus " , aga kartes näida naeruväärsena , hoidis end tagasi . </s> </p>
<p> <s> Andreas avas taas toimiku , aga mitte seletuskirjade , vaid viimase lehekülje ja kaane sisekülje kohalt . </s> <s> Ta tahtis veenduda , kas toimiku kõiki pabereid koos hoidev nöör on pitseeritud . </s> <s> See oli kleebitud kaane külge õhukese kitsa pärgamentpaberi ribaga . </s> <s> Tempel selle kõrval ulatus paberit vaevu puudutama . </s> <s> Niisiis põhimõtteliselt sai paberit eemaldada või lisada templit kahjustamata . </s> <s> Berit jälgis Andrease toimingut muigelsui . </s> </p>
<p> <s> " Oled ikka üks uskmatu Toomas ... ; " </s> </p>
<p> <s> " Mulle loeti kunagi sõjaväes sõnad peale " doverjai , no proverjai " – usalda aga kontrolli . " </s> </p>
<p> <s> " Vene sõjavägi oli siis nagu mõni arhiiv ... ; meil on see ju igapäevane asi ? " naeris Berit . </s> </p>
<p> <s> " Vene sõjaväes polnud küll korda , aga seda valvati hästi . " </s> </p>
<p> <s> Andreas avas nüüd toimiku tähistatud kohalt , " d " all olev seletuskiri kuulus Viktorile . </s> <s> Ta luges : </s> </p>
<p> <s> Seletuskiri . </s> </p>
<p> <s> Läksime pärast lõunasööki mängima . </s> <s> Olime poiste ja tüdrukutega kooli pargis , kui märkasime lao katusel suitsu . </s> <s> Jooksime lastekodu õuele , kus olid ka juba kasvatajad ja teised kasvandikud . </s> <s> Tädi Selma hüüdis , et me hoiaksime tulest eemale . </s> <s> Tuletõrje pidi kohe tulema . </s> <s> Ain ja Lembit jooksid minust mööda . </s> <s> Neil olid veepanged käes , Ain kutsus mind ka kustutama . </s> <s> Võtsin tuletõrje stendilt kirka ja läksin kaasa . </s> <s> Lao uks oli lahti . </s> <s> Vaatasin sisse . </s> <s> Lagi oli leekides . </s> <s> Leidsin mitu tekki , millega sai tuld matta . </s> <s> Ronisime otsatrepist põlevale pööningule . </s> <s> Poisid viskasid vee vastu põlevaid otsalaudu . </s> <s> Tuli polnud veel suur . </s> <s> Lembit jooksis uue vee järele . </s> <s> Me hakkasime Ainiga leeke materdama . </s> <s> Siis murdus laelaud ja Ain kukkus selle vahele . </s> <s> Ain hüüdis , et ma aitaks teda välja . </s> <s> Aga suits tahtis lämmatada . </s> <s> Mina lõin kartma ja jooksin välja , et abi kutsuda . </s> <s> Lembit tuli vastu ja küsis , kuhu Ain jäi . </s> <s> Mina ei tea , miks ma vastasin talle , et ma ei tea . </s> <s> Ma teadsin küll , et Ain jäi tulle . </s> <s> Rääkisin sellest tädi Selmale . </s> <s> Ta küsis , miks ma nii tegin , et jätsin Aini saatuse hooleks . </s> <s> Tädi Selma hakkas nutma . </s> <s> Ma ei osanud vastata . </s> <s> Palun mind mitte karistada . </s> </p>
<p> <s> Viktor Kovkin </s> </p>
<p> <s> Andreas luges ikka ja jälle vihikust väljarebitud joonelisel paberil lapselikult suure käekirjaga kirjutatud seletust – peaaegu et ilukiri . </s> <s> Andrease põlvkonnale õpetatigi koolis kirjatehnikat . </s> <s> Nüüd avanes tema ees kaunilt vormistatud ülestunnistus , mis aga samas oli teise inimese surmatunnistuseks . </s> <s> " Palun mind mitte karistada " kõlas kui halastuspalve . </s> <s> Nelikümmend aastat oli aeg halastanud . </s> <s> Kuid võlatasumise tunni näis olevat Viktor nüüd ise määranud . </s> <s> Kas hirm , et minevik võtab ühel hetkel oleviku koha sisse , et vastupidi Zenoni apooriale , koha jätja ja selleni jõudja kohtuvad siiski ; kas see aimus vaevas Viktorit kogu elu ja kas mitte just selle aimuse või needuse tõttu ei keeldunud ta minevikutõde tunnistamast – see jäi Andreasele lõpuni mõistatuseks . </s> </p>
<p> <s> Andreas märkas , et Beritki luges üle tema õla Viktori tunnistust . </s> <s> Beriti juuksed puudutasid Andrease kõrva . </s> <s> Nende näod polnud aastaid kogenud seesugust lähedust . </s> <s> Andreas kujutles vaheseina langevat . </s> <s> Ta kujutles Beriti erutavaid ja lohutavaid sõrmi põimumas ümber ta kaela ja Beritit ütlemas : " Sul on õigus , Andreas , me peame ühte jääma , muidu mälestus neelab meid , me ei saa mälestusele alla jääda , elada üksnes mälestusest ja mälestuse mälestusest ... ; " </s> </p>
<p> <s> Aga see miraaž hajus niisama kiirelt , nagu oli sündinudki . </s> <s> Berit sirutas end. Ta silmad olid veekalkvel . </s> </p>
<p> <s> " Masendav mõeldagi , milliseid piinu inimesed iseendas kannavad ... ; " </s> </p>
<p> <s> " Kas ma saaksin sellest koopia ? " </s> </p>
<p> <s> " Piinade kopeerimiseks on võimeline muidugi üksnes vaba ajakirjandus . " </s> <s> Beriti iroonias polnud seekord mänguraasugi . </s> </p>
<p> <s> " Mitte ainult ajakirjandus . </s> <s> Ajalugu on see päris koopiamasin . " </s> </p>
<p> <s> Berit tegi Viktori seletuskirjast koopia ja ulatas selle Andreasele . </s> </p>
<p> <s> " Üks kroon , palun . </s> <s> Meil maksab kopeeritud lehekülg ühe krooni . " </s> </p>
<p> <s> Nii muutuvad ajalugu ja inimsaatused rahaks , mõtles Andreas kibedusega . </s> <s> Lõpuks istuvad kõik koos ühes ja samas absurditeatris , suutmata meenutada parasjagu etenduva näidendi nime . </s> </p></div2><div2 type="alaosa"><head> 10 </head>
<p> <s> POLE VÄLIMUSELT IGAVAMAID KUID PÕHJALAS KUI JUULI JA AUGUST , mõtles Andreas . </s> <s> Need on sama üksluised nagu kliimaksi ületanud naine . </s> <s> Seni nii ahvatlev küpsus , mille poole kogu varasem elu tungles , ilmutab esimesi lagunemise märke : lõtvuv lõug , tühjalt langevad rinnad , tselluliidimarmor niuetel , esimesed maksaplekid käsivartel , puituvad ja hõrenevad juuksed . </s> <s> Miks küll Jumal peab olema nii ülekohtune , et ta oma suurima loomingu hülgab ! </s> <s> Kas temagi väsib ühel hetkel armastamast , et kustutab naises kutse ja üllatusvõime . </s> <s> Aga kas mehe käsi käib paremini ? </s> <s> Võib-olla selles mõttes , et paljud mehed ei näegi elu juulit ja augustit , sügise värvikaskaadist ja lõputust kevadeigatsusest täidetud talvest kõnelemata . </s> <s> Nad langevad poolel teel või lahkuvad ise . </s> <s> Sest enesetapjad on enamasti mehed . </s> <s> Andreaski teadis oma lähikonnast kümmet suitsiidi , millest ainult ühe oli teinud naine . </s> <s> Aga kui mehed ka oma kliimaksini välja venitavad , siis ootab neid ees tõeline naeruväärsuse lõks : ikka arvavad nad end olevat puberteediealised avastajad , noored lõvid , hoolimata südamestimulaatorist , taignakõhust ja prostatiidist . </s> </p>
<p> <s> Siiski on midagi , mis inimese groteskselt lõppeva hääbumise tuhandekordselt korvab . </s> <s> Nagu juuli ja august , nii ka selles eas naine on kõige kõnevõimelisem , kõige tähenduslikum . </s> <s> Alles nüüd saab ta vabaks looduse sunnist , mis keerles viljastamist ootava üsa ümber . </s> <s> Nüüd on ta teradest tulvil ja uhke augustit sümboliseeriv rukkivihk mustjasrohelise metsamüüriga piiratud kuldsel kesal . </s> </p>
<p> <s> Selles , sajandi viimases augustis istus Andreas keskendunult " Uudislehe " Pärnu ametikorteris ja korjas kokku oma teri , et alustada " Lastekodu " -sarjaga . </s> <s> Lubadusest hoolimata polnud ta jõudnud esimest osa trükki saata , sest Andreas tundis , et Viktor polnud veel oma viimast sõna öelnud . </s> <s> Aga kui loo alguses , kohe avalause – Meie palged on pööratud minevikku , sest ainus nähtav tõelus on oleviku hajumine unustusse või sulgumine mälestuseks – peale oli Andreas teatanud , et ometi on üks , kes 1838. aastal asutatud Pärnu lastekodule kuulutab igavest olevikku , ja see on sellesama lastekodu kasvandik arhitekt Viktor Kovkin , siis tahtis ta vähemalt Viktori märkmete põhjal veenduda , mida too ruumi eksistentsiaalse olevikulisuse all silmas peab . </s> </p>
<p> <s> Andreas oli ise Edward Relphi raamatust " Koht ja kohatus " lugenud , et olla inimene tähendab elada maailmas , mis on täis tähenduslikke kohti , ja et kodutunne seostub kaasatusega mingisse kindlasse ruumi . </s> <s> Koht selles ruumis on sõlmpunkt , kus adutakse selgesti seesolekut . </s> <s> Kõik , mis erineb sellest , on väljas . </s> <s> Polnud raske tabada , et kodu Relphi seletuses vihjab emakojale . </s> <s> Emakoda on kodu arhetüüp . </s> <s> Koht määrab inimese identiteedi , aga kuna ühes ja samas ruumis võivad aja kuludes kohad vahelduda , siis mõjutab see ka inimese minateadvust . </s> <s> Sünnikoht , lapsepõlvekodu , vanematekodu , mehe- või naisekodu , ühine kodu – kõik see ladestub teadvuses kiht kihi haaval üheks suureks , sageli vastuoluliseks kohamääruseks . </s> <s> Pidetus ei pruugi sugugi tähendada kohast ilmaolekut , maha- või kõrvalejäetust . </s> <s> Niisamuti võib see olla märk suutmatusest leida rada erinevate tähendust omavate kohtade vahel . </s> <s> Kui maailm ise on täis surnud paikade skelette , nagu kirjutas Relph , ja meie silme all areneb ruumi paisumise ja kokkutõmbumise kord kütkestav , kord hirmutav draama , siis leitakse end tahtmas seda mängu kaasa teha . </s> <s> See pole ainult arhitektide privileeg : me kõik oleme ehitanud õhulosse , rajanud maailmu , kuhu oleme ahvatlenud elama või sundinud selleks teisi . </s> <s> Kui ollakse aru saanud , et inimeste võimuses pole valitseda aega , siis püütakse teha seda vähemalt ruumi kaudu . </s> <s> Jälg ruumis on igavikulisema tähendusega kui ajas . </s> <s> Püramiidid kõnelevad vaaraode viimsest kodust veel viimsepäevakohtuski . </s> </p>
<p> <s> Andreas polnud kindel , kas Viktorilt haiglas saadud vihik üldse midagi seesugust sisaldab , seepärast avas ta suure põnevusega , nagu oleks ta Trooja avastanud Schliemann , sinisekaanelise kümmekonnast lehest koosneva vihiku , mille kaanel seisis " Kafka märkmed " . </s> </p>
<p> <s> Vihiku juhatas sisse viit joonist ja katkendlikke kommentaare sisaldav peatükk " Linnaruumi arhetüüpe " . </s> <s> Andreas , kelle fragmentaarsed teadmised arhitektuurist toetusid üksnes teatmeteostes kirjutatule , ei osanud hinnata , kas need märkmed kujutavad enesest mõne Viktori loetud arhitektuuriteoreetilise käsitluse konspekti või on need tõepoolest Viktori enda mõttekäikude " ääremärkused " . </s> </p>
<p> <s> Andreasele meenus ülikooliaegne absurdne kogemus . </s> <s> 1970ndatel , aga küllap kõigil sõjajärgsetel aastatel pidid üliõpilased dialektilise materialismi kursuse raames uurima Lenini " Filosoofilisi vihikuid " . </s> <s> Lenin oli seal konspekteerinud Hegelit , tema " ääremärkused " koosnesid allakriipsutustest , õhkamistest , kummutamistest , küsimustest , revolutsioonilisest filipikast . </s> <s> Kogu loo absurdsus seisnes selles , et üliõpilased pidid " uurimuse " tulemusena nägema Leninis kõigepealt suurt filosoofi , kes nagu Marx , tõstvat Hegeli pea pealt jalgele , ja teiseks tuli konstrueerida – tundmata muidugi algupärast Hegelit – Lenini ja Hegeli dialoogi kaudu Hegeli vaimufenomenoloogiline dialektika . </s> </p>
<p> <s> Viktori visandatud " linnaruumi arhetüüpidest " esimene oli sõõr , mis kandis nimetust " linn-embrüo " , mida täiendas näitena märkus " keskaegne linn " . </s> </p>
<p> <s> Teine arhetüüp kujutas endast üksteise sisse paigutatud " aknaid " . </s> <s> Andreas oli seda kujundit kohanud psühholoogiaõpikus nägemispsühholoogia peatükis . </s> <s> Nimelt osutati selle kujundi kaudu taju sõltuvusele silmast , täpsemalt – pilgu fokuseeritusest . </s> <s> Kui vaadata nende üksühes asetsevat akende keskpunkti , siis tajume sügavust , kui aga nelinurki läbivatele mõttelistele diagonaalidele , siis oleks meie ees nagu püramiid ülaltvaates . </s> <s> Seda arhetüüpi oli Viktor nimetanud " tsentreeritud imperiaalseks " linnaruumiks ja näidetena maininud Pariisi , Roomat , Berliini , Moskvat , Pekingit . </s> <s> Joonist täiendas veel üks metafoor " linn kui lõpmatu aken " . </s> </p>
<p> <s> Kolmas arhetüüp kandis nime " paisuv/kokkutõmbuv tigu " . </s> <s> Siin oli ainsa näitena kirjas " Tallinn " . </s> <s> Tegelikult võis seda joonist võtta ka eelmise " ümardatud " koopiana , sest mõlema puhul oli ruum pingestatud tsentri ja perifeeria suhtega . </s> <s> Võimalik , et " tigu " kujutas endast lihtsalt " imperiaalse linnaruumi " pehmemat , avatumat ja ebatäiuslikumat varianti . </s> </p>
<p> <s> Neljanda arhetüübi nimi oli " fraktal " , mida täiendas metafoor " linn-labürint " . </s> <s> Andreasele meenus sellega seoses kohe kaoseteooria , mida ta oli ka ise kasutanud oma loengutes eesti ajakirjanduse ja kirjanduse ajaloost pooleldi metafoori , pooleldi argumendina . </s> <s> Pealtnäha korrapärane , " sile " pind või ruum – millisena oma kausaalsustes tahetakse esitada ka ajalugu – osutub lähivaatluses " fraktalite " lõputuks mustriks . </s> <s> Kaost käsitlevates raamatutes olid selle iseloomustamiseks klassikalised näited teravaks ihutud noaterast , mis mikroskoopilisel lähenemisel osutus tegelikult sama lõhestatud pinnaks , nagu Himaalaja mäestik , ja mandreid ning saari ümbritsevast rannajoonest kui geomeetrilise lõpmatuse ühest võimalikust näitest . </s> <s> Andreas kahtles , kas ta seda teooriat üldse selle sügavuses oli taibanud – igat teooriat võttis ta kui iseseisvat vaimset universumit – , talle piisas oma kirjeldustes sellest kui metafoorist . </s> <s> Nüüd paistis , et Viktor oli sama teed läinud , joonistades " fraktaalse mustri " ja tuues selle näidetena miskipärast New Yorgi ja Tokyo . </s> <s> Andreas oli New Yorgis käinud ja temagi tundis end seal otsekui labürindis . </s> <s> Aga labürindi tunne valitseb tõenäoliselt igaüht , kes mõnda tundmatusse linna või isegi kohta ilma kaardita , seega ilma mudelita satub . </s> <s> Andreasel tekkis tahtmine pidada Viktori " arhetüüpe " tegelikult mingiteks linnaruumi metamudeliteks . </s> <s> Nende lihtsustatuse ja üldistatuse aste oli selleks liiga suur , et neist mingeid käegakatsutavaid ja teoks tehtavaid järeldusi teha . </s> </p>
<p> <s> Viies ja Andrease meelest ehk isegi kõige huvitavam " linnaruumi arhetüüp " kujutas endast nagu pooleks lõigatud õuna või mis tahes teist südamikuga ja ümarat vilja . </s> <s> Viktor oli nimetanud selle " bipolaarseks " ja näidetena olid lisatud Riia , Tartu ja Pärnu . </s> <s> Kolm mõttepunkti nende ees viitas sellele , et kolmele nimetatud linnale võis eelneda pikk loetelu . </s> <s> Andreas andis endale aru oma sümpaatiast selle mudeli vastu : ilmselt oli see " vere hääl " , sünnikoha teadvustamata sund , mis tegi just pooleks lõigatud õuna talle kõige lähedasemaks . </s> <s> Ta tähelepanu pälvis ka Viktori märkus " bipolaarse arhetüübi " juures : Pärnu õnnetuseks on see , et jõe vasak ja paremkallas on tasakaalustamata . </s> <s> Räämalt lähtuv totaalne lastekodu pakuks kõigepealt tasakaalustamise võimalust , et seejärel täita kogu linna idee . </s> </p>
<p> <s> Ah siin siis peituski üks Viktori fantaasiate allikas ! </s> <s> Pärnu kui lastekodulinna tuum ja idu asusid Räämal , sellessamas lastekodus , millele hüvastijätukirja oli Andreas nüüd kirjutamas . </s> </p>
<p> <s> Järgmisi lehekülgi täitsid marginaalid , mis koosnesid alguses seostamata lausungitest ja läksid üle terviklikumateks passaažideks . </s> <s> Andreas luges : </s> </p>
<p> <s> Pöördumatusega silmitsi seista on talumatu , aga teadmisega pöördumatusest võib harjuda . </s> </p>
<p> <s> Peab jäägitult armuma ruumi , selleks et ületada aega . </s> </p>
<p> <s> Pöördumatus tuleb taandada ruumile , kohale . </s> <s> Inimene kuulub ruumi , mitte aega . </s> <s> Me oleme samasugused kehad nagu taevakehad . </s> <s> Taevakehade ruum ongi nende aeg ja ajatus . </s> </p>
<p> <s> Taotleda ehedust , see tähendab läheneda tõele . </s> <s> Tõde ise pimestab nagu otsevaates päike . </s> <s> Päike nagu tõdegi ehib maailma . </s> <s> Maailm on nagu ehitud naine . </s> <s> Me oleme sellest võlutud . </s> </p>
<p> <s> Kunst on ehe – niisiis üksnes see kunst , mis väljendab tõde , väärib kunsti nime . </s> </p>
<p> <s> Ehe = algupärane , ainuline , vallutav ... ; </s> </p>
<p> <s> Ehe arhitektuur – see on ruumi jumalik korrastatus . </s> <s> Aga kuna jumal ise ei tea , et ta levitab korda , siis on arhitektuurgi eeskätt mitte tehnika , vaid vaistu küsimus . </s> </p>
<p> <s> Lastekodu = üks paljudest universumitest , minule siiski algus ja lõpp . </s> </p>
<p> <s> Iga universumi kese on vaatleja vastupeegeldus . </s> <s> Meie kese on Linnuteel – see kõlab nagu luuletus . </s> </p>
<p> <s> Minu lastekodu – universumi kese – oli minu vastupeegldus kasvataja Selmalt . </s> <s> Võin siis öelda , et Selma oli minu Päike . </s> <s> Ma ei häbene seda . </s> <s> Ta oli minu ema ja ühtlasi minu naine – metafüüsiliselt muidugi . </s> <s> Freud on väitnud – ta oli kirjanik , sest võttis oma näited müütidest – , et iga poiss unistavat magada oma emaga ja see pole midagi muud kui atavistlik tung tagasi ema kaitsvasse üska , eelolemisse . </s> <s> Ja Oidipus torkab seda teada saades endal silmad peast . </s> <s> Freud muidugi lihtsustas , aga minagi olen otsinud kõigis oma naistes Selmat . </s> <s> Ma ei ole sellest jäänud pimedaks . </s> </p>
<p> <s> Lastekodulapsed on nii planeedid kui ka tähed . </s> <s> Nad on selles universumis Selma või kelle tahes kiindumust väärinud kasvataja planeedid ja nad on ise tähed oma lastele ... ; in spe . </s> <s> Mulle pole antud kellelegi teisele täheks olemise võimalust . </s> <s> Jääb üle olla iseenda täht . </s> <s> Ja seega vaba otsustama tähe süttimise ja kustumise üle . </s> </p>
<p> <s> Andreas oli lummatud . </s> <s> Viktori , ei , " Kafka märkmed " kõlasid nagu seesama halastuskarje , mida ta oli lugenud tema ilukirjas seletusest nelikümmend aastat tagasi , aga need kõlasid ka nagu manifest või testament . </s> <s> Edasi lugedes hakkas ta üha rohkem selles veenduma : </s> </p>
<p> <s> Jumala ütlemisest " Saagu valgus ! " algas ajalugu . </s> <s> Kuue päevaga ehitas ta valmis maailma , mis seejärel hakkas elama oma elu . </s> <s> Jumal oli esimene arhitekt . </s> </p>
<p> <s> Kui minu joonistest-projektidest kasvab välja maja , majadesülem või terve linn , siis valvan ma kiivalt , et see sünniks nii , nagu olen seda kujutlenud ja kujutluse paberile laotanud . </s> <s> Aga kui see kõik on juba valmimas , kui sarikatele asetatakse pärjad või linnaosa sissekäigus asfalteeritakse teed ja paigutatakse tänavavalgustust , siis on see märgiks , et kohe suletakse üks tükk aegruumi , ja siis on ka minu kuues päev ümber . </s> <s> Üks maailm on taas loodud , maailm , mis hakkab elama minust sõltumatult , mind jäävad tunnistama vaid reeglid , mida ma sellele elule olen andnud , ehkki reeglite kasutajad ei pruugi seda märgata . </s> <s> Või ehk siiski . </s> <s> Neil hetkil , kui nad leiavad ukse sealt , kus nad seda oodata pole osanud või märkavad võlve , lööve , arkaade , sambaid , portaale , mille otstarbekust nad ei mõista , kuigi see võib olla kaunis – aga kunst on otstarbetus ! – , kui nad on komistanud lävel , mis on nende arust miskipärast liiga kõrge , või löönud ära pea vastu piita , mis on jällegi nende arust liiga madal , kui nad siis mõnelt peolt tagasi jõudnud joobnuna lävel komistades või pead ära lüües mind kiruvad , või vastupidi , imetlevad , nähes enda ees maja kui altarit või teatud kosmosemudelit , siis meenun ma neile kui looja – kurat ja jumal ühes isikus . </s> </p>
<p> <s> Olen arhitekt . </s> <s> Minu nimes on koos algus , loomine ja valitsemine . </s> <s> Mind juhib alguseteadvus . </s> <s> Isegi kui ma oma joonistelt või maketilt olen näinud , mis minu ruumikujundist võiks välja tulla , mismoodi hakkab minu kujund ruumi jagama , liigendama , jään ikkagi alustajaks . </s> <s> Ma ei lõpeta midagi peale iseenda . </s> <s> Jumal pole ka siiani midagi lõpetanud . </s> </p>
<p> <s> Mind vaevab kogu aeg üks hirm : et ma ei saa valminud , teoks saanud , elavat kujundit enam muuta . </s> <s> See on hirm pöördumatuse ees . </s> <s> Ei tea , kas Jumal tunneb samasugust hirmu , sest maailm , mille ta lõi , pöördub iga hetk temast ära . </s> </p>
<p> <s> Minu kui arhitekti loodut võib ju tõlgitseda , aga minu kujund on mõeldud mitte tõlgitsemiseks , nagu seda on kirjandusteos , vaid elamiseks . </s> <s> See ongi kirjanduse ja arhitektuuri kui kunsti saatuslik erinevus . </s> <s> Ühte tõlgitsetakse , teises elatakse . </s> <s> Üks jagab aega , teine ruumi . </s> </p>
<p> <s> Kui kirjanduslik kujund on kõlbmatu – ja ühel hetkel muutubki osa neist kõlbmatuks – , siis heidetakse see mõneks ajaks kõrvale ( mitte lõplikult , sest sõna tuleb alati tagasi ) , et mõni teine seda kasutades või lugedes mõnes teises ajas võiks uuesti vaimustuda , aga kui arhitekti kujund on kõlbmatu , siis ei saa seda tagasi , sest siis on ka ruum kõlbmatu . </s> <s> Selles kujundis pole võimalik elada . </s> <s> Seda päästaks purustamine ja see ka järgneb – kogu aeg üks ruumi lammutamine ja taasloomine – , aga see on ajakaotus . </s> <s> Ruumi hävitades me kaotame aja . </s> </p>
<p> <s> Nõnda ma siis piinlengi . </s> <s> Mind ei rahulda ükski teos lõplikult . </s> <s> Nauding saab olla vaid hetkeline , sest kohe pean tagasi minema alguse juurde . </s> </p>
<p> <s> Ruumi luues loon ma ühtlasi aega . </s> <s> Mu nime kõlasugulane , arheoloog , on aja väljakaevaja , alguste otsija ja taastaja . </s> <s> Minu eelkäijad on andnud talle tööd , pununud mõistatusi . </s> <s> Nii teen seda minagi . </s> <s> Arhitekt ja arheoloog asuvad kumbki ajatelje erinevates otstes , üks loomas , teine taastamas . </s> </p>
<p> <s> Aeg on valgus . </s> <s> Miks on vanglatel nii väikesed aknad ? </s> <s> Mitte ainult sellepärast , et neidki veel trellitades takistada põgenemist , vaid ka sellepärast , et takistada valguse juurdepääsu , halvata ajataju , rõhutada piiri , mis jääb väljaspool vangla seinu kulgeva aja ja vanglas kulgeva aja vahel . </s> <s> Seesama kordub ju kloostrites , mis paradoksaalsel kombel on ihu vanglad , aga vaimse ülendumise kohad . </s> <s> Hämaras kaotavad ajad piirjooned ja samavõrd , kui nad hajuvad ruumis , hajub ka meid ümbritsev aeg , sedavõrd teravustub meie endi sisemine kell . </s> <s> Algul kulgeb see veel sünkroonis välise ajaga , siis aga üha enam eristudes sellest . </s> <s> Mingis looduse rütmis me veel magame ja oleme ärkvel , kuid üha enam hakkab see erinema valguse ja pimeduse vaheldumisega mõõdetud ajast . </s> </p>
<p> <s> Pikka aega päris pimedas ruumis viibides kaob ajataju ülepea . </s> <s> Nõnda tähendab valgusest ilmaolek ühtlasi ajast ilmaolekut – ajatust . </s> </p>
<p> <s> Pimeda inimese ruumitaju on sootuks teine kui nägijatel . </s> <s> Küllap mõõdavad nad aegagi kombates , sammhaaval . </s> <s> Arhitekt peakski alguses kujutlema end olevat pime ( ma küll ei tea , kas on pimedaid arhitekte , kirjanikke ja lauljaid küll ) , sest siis tajuks ta ruumi ja sellest koos valgusega sündivat aega hoopis teravamalt , koguni imepäraselt . </s> <s> On ju palju kirjutatud sünnist peale pimedatest , kellest saavad keerukate operatsioonide järel nägijad . </s> <s> Ja et see on tähendanud neile taassündi . </s> <s> Koos valgusega kätte antud ruum on käivitanud nende jaoks aja . </s> </p>
<p> <s> Kui vean paberile esimese joone , mis on mõeldud tähistama vundamenti , seinu , katust , juba siis tunnen , et see on ühtlasi sisselõige veel nimetusse , piiritlemata ruumi , milles aeg hõljub vabalt , olemata veel kellegi või millegi aeg . </s> <s> Ajal ei ole veel atribuuti . </s> <s> Mina arhitektina annan selle talle . </s> <s> Nii nagu Cheopsi või Teotihuacįni püramiidid näitavad meile aja sügavust , nii on iga projekt ühtlasi juba tulevase ruumi korrastatus ja tulevasele ajale mingi tunnuse omistamine . </s> <s> Kui Jumalat on peetud esimeseks arhitektiks ja Jumal oli ühtlasi aja ainus valitseja , siis kuidas saaksime meie , arhitektid , leppida vähemaga ? </s> </p>
<p> <s> Arhitektid on aja vormistajad . </s> <s> Aeg elab majades , kvartalites , linnades . </s> <s> Loodus ise on ajatu . </s> <s> Arhitektid sulevad aja ruumi , annavad talle näo . </s> <s> Kivimüüridelt , basiilikatelt , balustraadidelt , kapiitlitelt , portaalidelt , sammastelt , pilastritelt , löövidelt , arkaadidelt – kõikjalt vaatab vastu aja lugu . </s> <s> Aeg muutub kombatavaks , aistitavaks , nähtavaks . </s> <s> Seepärast on iga lagunev , iga kaotatud maja ühtlasi ajakaotus . </s> <s> Hävitatud linnad on ajakollaps . </s> </p>
<p> <s> Kunst , sealhulgas arhitektuur , on küll inimese mäss kaduvuse , pöördumatuse vastu – sellest kirjutab veenvalt Camus oma " Mässavas inimeses " – , aga see on inimese mäss , kes teabki , et mäss on tema ainus võimalus osutada oma jumalikule päritolule ja võita sel kombel talle koos sünniga määratud surma paratamatust . </s> </p>
<p> <s> See on lõpetatud . </s> <s> Kafka tervitab võitjaid . </s> </p>
<p> <s> Andreas sulges vihiku . </s> <s> Oli juba hilja . </s> <s> Augustiöö , mis on sama sügav ja salapärane nagu jõuluöö , oli kätte jõudmas oma tähtede sära ja langemisega . </s> <s> Teda , Andreast jäi häirima Viktori märkmete pahaendeline lõpp . </s> <s> Käekirja järgi otsustades oli see märksa hiljem põhitekstile juurde kirjutatud . </s> </p>
<p> <s> Kõik kippus kokku jooksma . </s> <s> See , mida me juhuseks peame , on ennetena juba ammu olemas . </s> <s> Andreas otsustas järgmisel hommikul Viktorile helistada , et tänada võimaluse eest vaadata tema hinge sügavustesse – kui see polnud muidugi lavastus , mida samuti ei saanud välistada , aga mitte keegi pole võimeline eristama piiri tõelise ja näiliku mina vahel . </s> <s> Andreas kavatses talle öelda sedagi , et " Lastekodu " -sarja kirjutades on ta tänu Viktori märkmetele veendunud oma valiku õigsuses näidata lastekodu kui üht võimalikest universumitest , mille kaotus objektiivse aja taustal ei kujuta endast mingit sündmust – nagu pole seda ka ühe üksiku inimese surm – , mis aga eksistentsiaalselt võttes tähendab kõige kaotust . </s> <s> Ruum , mille me jätame või mis meilt võetakse , on alati lõplik . </s> </p>
<p> <s> Andreas oli Karinilt kuulnud , et Viktor on juba haiglast väljas , kõik on normis ja et ta tahtvat nüüd oma sünnipäeva tähistada väikese olenguga " Aafrikas " , millele pidi järgnema tõeline keskealiste elunautijate orgia . </s> <s> Nii just oli Karin Viktori juttu edasi andes rõhutanud – " keskealiste orgia " . </s> <s> Viktor olevat rääkinud Karinile veel sedagi , et tema , Andreas , võiks Beriti ühes võtta . </s> <s> " Kas see oli see tüdruk , kelle sa viimati " Aafrikast " leidsid , sellel annab ju keskeani veel venitada , " oli Karin kahelnud . – " Ei , see oli üks teine , Viktor peab silmas ühte oma lastekodukaaslast , keda minagi tunnen , " oli Andreas vastanud . </s> </p>
<p> <s> Järgmisel hommikul segas Andrease kavatsust peatoimetaja kõne . </s> </p>
<p> <s> " Kuulsin , et sul läheb hästi . </s> <s> Sa ära meie toimetaja-tüdrukute halinast hooli . </s> <s> Kirjuta aga lastekodu-lugu rahulikult . </s> <s> Minu plaan on panna see sügisel jooksma ... ; Aga vaata , mille pärast ma helistan . </s> <s> Esimesel septembril saab kuuskümmend aastat teisest ja seni viimasest ilmasõjast ... ; kuigi , mine tea , mis seegi praegu on ... ; lihtsalt pikale veninud viimne võitlus ... ; Aga me saime vihje , et " Tervise " sanatooriumis kosub lõikusjärgselt üks erakordse saatusega eesti ohvitser , Edgar Lamp , Eesti kõrgeima sõjaväelise autasu Kotkaristi kavaler . </s> <s> Kujuta ette , kaheksakümne nelja aastane vanahärra ja pidavat elurõõmust pakatama nagu kevadine pajukoor . </s> <s> Kuule , ole hea mees , võta Lambist loo tegemine vahele ... ; " </s> </p>
<p> <s> Peatoimetaja andis sanatooriumi telefoninumbri , ta olevat sinna juba ise helistanud ja teatanud , et " Uudislehe " ajakirjanik Andeas Wiik otsib kontakti Edgar Lambiga . </s> <s> Lugu ise peaks hiljemalt kahekümne üheksandaks augustiks laual olema , siis jõudvat rahulikult leheruumi sättida . </s> </p>
<p> <s> See lõi Andrease plaanid segi , aga ta oli tänu võlgu kolleegidele toimetusest , kes ringlesid nagu oravad rattas igapäevase lehetäitmise masinavärgis . </s> <s> Andreas pidi oma privileegi õigustama ja helistas sanatooriumi . </s> <s> Lahke naishääl teatas , et härra Lamp on praegu vesimassaažis , aga kõige parem olevat mõnel õhtupoolikul läbi astuda , nemad on valmis juhatama ajakirjaniku Lambi juurde . </s> <s> Lambile endale on nad juba teatanud , et " Uudisleht " tahab teda intervjueerida sõja alguse kuuekümnenda aastapäeva puhul . </s> <s> Andreas tänas ja ütles end tulevat uue nädala algul . </s> </p>
<p> <s> Ta vaatas kalendrist , Viktori sünnipäev , 16. august , langes reedele , tõenäoliselt seisis siis " keskealiste orgia " – Andreas muigas endamisi mõrult – ees laupäeval , mis tähendas seda , et esmaspäevaks on ta juba toibunud ja valmis reporteritööks . </s> </p>
<p> <s> Viktorile helistamine ja uus kokkusaamine temaga jäi plaanide muutudes sinnapaika . </s> <s> Kaks kärbest ühe hoobiga , tänamine ja pidu korraga , mõtles Andreas Viktori sünnipäevast . </s> <s> Neljapäeval pidigi Karin üle helistama , et millal ja kus kokku saadakse . </s> <s> Viktor oli lubanud Beriti " masseerimise " enda peale võtta ja sedagi , kas Andreasel on mõtet Beritile helistada , pidi Karin neljapäeval teatama . </s> </p>
<p> <s> Neljapäeva õhtul Karin helistaski . </s> </p>
<p> <s> " Andreas ... ; Viktor ... ; " Telefonis oli kuulda üksnes nuukseid . </s> </p>
<p> <s> Andreasele piisas sellest . </s> </p>
<p> <s> " Kuidas ... ; kus ta seda tegi ? " </s> </p>
<p> <s> " Ta ... ; leiti täna hommikul ... ; oja äärest , lastekodu pargist ... ; " Karini hääl lämbus taas nuttu . </s> <s> Siis näis ta ennast koguvat . </s> </p>
<p> <s> " See pidi ikka vägev tahtmine olema . </s> <s> Ta ei rippunud . </s> <s> Ta põlvitas oksa all , mille külge ta end oli poonud . " </s> </p>
<p> <s> Nagu mööda orgu roomav pilvevari , hoides enda ees ja jättes endast järele päikeselise nõlva , kaks valgusest üleujutatud ruumi , mis ealeski kokku ei saa , nõnda oli surm pärale jõudnud . </s> <s> Andreas tabas end taas déjá-vu'lt . </s> <s> Otsekui oleks ta toimunust kusagilt juba lugenud , Dantest , ei , veelgi varem , piiblist võib-olla . </s> <s> Seda , et sõna saab lihaks , kavatsus lubaduseks , lubadus teoks . </s> </p>
<p> <s> Miks küll aasitakse , et kõik seesugused lood on üksnes klišeed . </s> <s> Kui ühega ise silmitsi seisad , siis tajud , et tegelikult on kogu elu üksainus klišee , lõputu " juba olnud " korduvuste taasilmutus . </s> </p>
<p> <s> " Millal on matus ... ; kes korraldab ? " küsis Andreas kuivalt , püüdes Karinitki asjalikkusega rahustada . </s> </p>
<p> <s> " Linnavalitsus ... ; töökaaslased ... ; Ta oli ikkagi ju Pärnu arhitekt ... ; . " </s> </p>
<p> <s> " Ja maetakse ... ; ? " </s> </p>
<p> <s> " Ah jaa ... ; maetakse ... ; laupäeval ... ; vanale kalmistule . " </s> </p>
<p> <s> Nii kiiresti , kuulutuski ei jõua ilmuda , tahtis Andreas öelda , aga ta teadis , et igas linnavalitsuses , riigist rääkimata , oldi matusteks alati valmis . </s> <s> Vähemalt see süsteem toimis laitmatult ja Andreaski tundis kergendust , et sõber saab väärikal viisil ära saadetud . </s> </p>
<p> <s> Suletud kirst Viktoriga lebas tema enda projekteeritud ja " vabaduse templiks " ristitud kabelis samal alusel , kus nädalate eest , jaanilaupäeval , oli asunud valge , punastest roosidest pärjaga kaunistatud kellegi armastatud naise või lapse viimne kodu , mida Andreas läbi klaasseina oli silmanud . </s> <s> Nüüd avanes tal kurb võimalus näha kabelit seestpoolt . </s> <s> Ja selle võimaluse oli talle varunud lahkunud sõber ise . </s> </p>
<p> <s> Aga kui ta seal seisis ja vaatas sõna otseses mõttes läbi seina ja selle taga kõrguvate puude vahelt paistvale Sauga jõele , mis Pärnu asutamise aegu oli kandnud veel Perona nime , siis tundis ta hoopis mingit seletamatut ülevust : jõgi , mis oma voolamises ei saa kunagi kokku iseendaga , mis võtab vastu kõik talle antava või temaga jagatava ja kannab selle majesteetliku rahuga igavikumerre . </s> <s> Nüüd oli ka Viktor teel sinna . </s> <s> See lein ei rusunud . </s> <s> Võib-olla oligi Viktor kabelit projekteerides lootnud , et kui lahkunu saatjad tõstavad oma pilgu kirstu peatsitagusele seinale ja näevad selle taga jõge , siis lohutab see neid rohkem kui kõige kaastundlikum sõna . </s> <s> Ja nagu kinnituseks oma oletusele märkas Andreas – märkamishetkel vaikse üllatusega – , et kohal , kus klaassein läks üle panteoni sisemust meenutavaks kumeraks laeks , oli pehmes kaldkirjas kirjutatud kaks sõna : panta rhei – kõik voolab . </s> </p>
<p> <s> Matus oli ilmalik . </s> <s> Matusetalitaja – kohaliku teatri näitleja , kes matusebüroos kohakaasluse korras oma viletsale palgale lisa teenis – rollitunnetus oli täpne , nagu professionaalilt võis oodatagi . </s> <s> Tema jaoks oli see igapäevane etendus , mis pidi püsima kindlas emotsionaalses raamis , ta oli selle etenduse lavastaja , inspitsient ja suflöör ühes isikus . </s> <s> See ilmnes nii repliikides , rituaalsetes toimingutes kui ka selles , kui sujuvalt mängis ta kokku muusikalise osa eest hoolt kandva viiuldajaga . </s> </p>
<p> <s> Saatjaid oli vähe : Viktori töökaaslased , linnavalitsuse ametnikud eesotsas linnapea Lõvi endaga , Kääramees , Karin , Berit , tõenäoliselt mõned kunagised lastekodukaaslased , keda Andreas ei suutnud suure ajavahe tõttu enam ära tunda . </s> <s> Ühe eaka , ümara heatahtliku näoga naise jaoks oli toodud tool . </s> </p>
<p> <s> Viktor maeti ühele kõige jõeäärsematest platsidest . </s> <s> Sinna oli juba kord maetud , kuid see võis olla sajandi algul ; platsi tähistavad neli betoonposti olid murenenud ja neid ühendav massiivne nelinurksete lülidega kett raskes roostes . </s> <s> Kui nad kirstuga – Andreas ühena kandjaist – liikusid mõõdetud sammul avatud haua poole , jäi Andreasest vasakut kätt luuletaja August Sanga haud . </s> <s> Nüüd võis tema vaim , kui see kusagil läheduses hõljus , tervitada kaaslinlasest kunstnikku . </s> </p>
<p> <s> Haual pidas lühikese kõne linnapea , kes lubas lahkunule , et Pärnu jääb tänulikult mäletama tema tööd ja lennukaid ideid . </s> <s> Andrease kõrval seisnud Kääramees ohkas sügavalt ja sosistas Andreasele : </s> </p>
<p> <s> " Jah , kahju , väga kahju mehest . </s> <s> Aga eks ju , kristlastena on kuidagi võõrastav matta inimest , kes ise endale käe külge paneb . </s> <s> Vanasti ei maetudki enesetapjaid surnuaiale , vaid selle taha , nagu ristimata inimesigi ... ; " </s> </p>
<p> <s> " Härra Kääramees , ajad muutuvad ja meie koos nendega . " </s> <s> Andreas ei saanud siin loobuda irooniast . </s> </p>
<p> <s> Matusetalitaja ligines Andreasele ja küsis vaikselt , kas tema Viktori sõbrana ei tahaks enne haua kinniajamist öelda hüvastijätuks paar sõna . </s> <s> Andreas nõustus , ta oli selleks isegi valmistunud . </s> </p>
<p> <s> Pärast järjekordset viiulipala astus ta lahtise haua peatsisse ja kõneles : " Armas Viktor , ma ei astunud seda sinu jaoks juba teadmatut , aga loodan siiski , et loomulikuks loetavat sammu selleks , et siin kedagi lohutada . </s> <s> Surm , tulgu ta meie endi või Jumala tahtel , on lohutamatu sündmus . </s> <s> Sest igaühe jaoks on see ainukordne akt , mille sündmushorisondi võtab ta endaga kaasa . </s> <s> Ma püüan otsida kas või ajutist vastust küsimusele , miks otsustasid sina surma vastu võtta just selliselt , ootamata tema tulekut , talle ise vastu minnes . </s> <s> Ma püüan sellele vastata nüüd , veel sinu siin olles , enne kui Pandora laegas ... ; " </s> </p>
<p> <s> Andreas neelatas . </s> </p>
<p> <s> " ... ; enne kui Pandora laeka kaas taas sulgub . </s> <s> Ma arvan , et põhjus – kuigi sinu meelest ju kausaalsust ei eksisteeri , nagu sa visalt kordasid – , et siiski põhjus oli tõe pimestavas ja nõiduslikus valguses , millega sa silmitsi seisid , avastades ühe lapsepõlvevõla olemasolu . </s> <s> Lapsepõlve eest ei pääse me kuhugi . </s> <s> Lapsepõlv ongi see pimestav tõde . </s> </p>
<p> <s> Me tunneme end ära mälestustes , aga mõnikord võib äratundmine olla nii erkvalgelt valus , et me ei taha enam midagi muud kui pimedusse tagasi pääseda , kust oleme ju kõik pärit . </s> <s> Ma võiksin meenutada legendi Loti naisest , aga sa teadsid seda isegi suurepäraselt , kui mind mitmel korral hoiatasid , et olnule tagasi vaadates näed sa Soodomat põlemas ja iseend soolasambaks tarretumas . </s> <s> Nii vist läheb tõesti meie kõigiga . </s> <s> Sina otsustasid seda paratamatust vältida . </s> <s> Sa võtsid ette lõpu enne lõppu . </s> <s> Seda võib pidada valestardiks , varastamiseks , aga sa tegid seda iseendaga , vaba kohustustest kellegi teise ees . </s> <s> Seepärast oled sa võitja . </s> <s> Jää hüvasti , sõber ! </s> <s> Jää hüvasti , lastekodu ! " </s> </p>
<p> <s> Lahkujad heitsid hauda kolm peotäit mulda . </s> <s> Kunagi oli see olnud mereliiv , sest surnuaia kohal asus al-Idrisi kaardil veel meri . </s> <s> Aga see kaart ei pruukinud vastata tegelikkusele , mõtles Andreas , kuigi ... ; kas siis hauda langev liivgi ei võinud olla üksnes unenägu ? </s> </p>
<p> <s> Haud aeti kinni . </s> <s> Kääbast jäi tähistama plaat " Arhitekt Viktor Kovkin 16. august 1946 – 15. august 1999 " ning kaunistama valgetest liiliatest ja roosidest punutud pärjad linnavalitsuselt , Viktori töökaaslastelt arhitektuuribüroost ja Karinilt . </s> </p>
<p> <s> See oli lõpetatud . </s> </p></div2><div2 type="alaosa"><head> 11 </head>
<p> <s> ANDREAS TUIUTAS TÜHJA PILGUGA RIKKALIKULT KAETUD PEIELAUDA : eelroaks erinevad liha- ja singilõigud , veisekeel tarretises , marineeritud seened , räimed ja silmud , hapukoorega üle valatud soolaheeringas , sibularattad sellel ; suitsuangerjatükid , rosolje ja kartulisalat , viilutatud värsked hapukurgid ... </s> <s> Paistis , et Karin oli peielauda tellides püüdnud anda oma parima . </s> <s> Kaks ta kolleegi " Bristolist " kandsid juba lauale sooja toitu : kõigepealt puljong väikese lihapirukaga , seejärel suur vaagen ahjupraega . </s> <s> Kausid hautatud hapukapsaste ja auravate keedukartulitega liikusid käest kätte , protsessiooni lõpetas kann praekastmega , mis oli pruun nagu laukavesi , valamise lõppedes kippus rasv tilkuma laudlinale . </s> <s> Taldriku peatsis asuv dessertlusikas viitas magustoidule , milleks peietel tavaliselt oli ikka olnud mahlatarretis vahukoorega . </s> <s> Küllap seegi kord . </s> <s> Kohvitassid koos koogitaldrikutega olid ka juba laual , jäi üle vaid tuua kringel ja kohvikannud . </s> <s> Standardne eesti matuselaud , tõdes Andreas , olgu mis tahes riigikord või aastaaeg . </s> <s> Ta oli aeg-ajalt huvitunud kokaraamatutest , nendes oli retsepte argi- , püha- ja sünnipäevadeks . </s> <s> Ta ei mäletanud , et oleks lugenud kusagilt " Toiduretseptid peieteks " . </s> <s> Aga seda poleks ju vajagi . </s> </p>
<p> <s> Andreas oli kuulnud , et peielaud on mälestus Jeesuse pühast õhtusöömaajast koos jüngritega , millest hiljem paasapühade ajal kujunes kristlastel leiva ja veiniga sisse juhatatud osadussöömaaeg . </s> <s> Sada kolmteist aastat pärast Kristuse surma olevat Rooma konsul Plinius kirjutanud keiser Traianusele , et just paasapühade aegu tavatsevat kristlased korrata truudusvannet Jeesusele ja tõotada mitte loobuda usust , murda oma sõna või lubadusi . </s> <s> Seejärel olevat nad ühiselt " vaid kahjutut " rooga võtnud . </s> <s> Andreasele oli just meelde jäänud , et võetud roog pidi olema tavaline ja kahjutu . </s> <s> See siin meenutas aga söömaorgiat . </s> <s> Võib-olla oli Karin peielauda korraldades mõelnud , et Viktori peied kujunevad ühtlasi ta viimseks sünnipäevaks , mille pidamise oli Viktor alles mõne päeva eest välja kuulutanud . </s> <s> Vaevalt . </s> <s> Küllap juhtis teda põlvest põlve päritud vaist , et matusele järgnev koosistumine aitab leevendada omaste tühjusetunnet ja liita kas või korraks hajuva sugulas- või sõpruskonna . </s> <s> Võib-olla kajab osadussöögis seesama sõnum , mille Kristus jättis püha õhtusöömaaja lõppedes õpilastele : " Armastage üksteist ! " </s> </p>
<p> <s> Andreas mäletas , et näiteks ühe oma onu matustel sai ta alles esimest korda elus kokku paljude sugulaste ja hõimlastega . </s> <s> Teda oli siis mööda surnuaeda talutatud ja talle haudu näidatud : siin on meie vanavanaema , tädi ja tädimees , siin vanaonu poeg ja üks laps , ei tea küll , kes see võis olla , ainult valge rist on järel , aga siin jälle puhkab vanatädi ... </s> </p>
<p> <s> Andreast valdas tunne , et surm seob inimesi palju kindlamalt kui elu . </s> <s> Surmasidemete üle kaob elavatel õigus otsustada . </s> <s> Ometi nägi ta kõikjal enda ümber higiseid pingutusi tuua " oleksite " abil tagasi surnud nende riigist , mõista kohut , panna paari , liita ja lahutada ja lõpuks rivistada nad üles kerjusest kuningani , reamehest kindralini . </s> <s> Näis , nagu tahtnuks rivistajad kindlustada iseendalegi mõnd positsiooni – kindlasti mitte rea alumises otsas . </s> <s> " Oleksite " maailm ulatus enneminevikust tulevikku . </s> <s> See oli lohutuslik mõtteharjutus , milles ei puudunud omajagu enesepiinamist . </s> <s> Andreas käsitas seda kui kunagise animismi sõnalist jäänukit , ette kaotatud peitusemängu surematuseusuga . </s> <s> Ühele ta lemmikkirjanikest , Milan Kunderale , kuulubki teos pealkirjaga " Surematus " . </s> </p>
<p> <s> Tema sõnul on " elukella numbrilaual " kolm perioodi . </s> <s> Esimesel , õnnelikul eluperioodil on surm oma kauguse tõttu tajumatu ja nähtamatu . </s> <s> Teisel perioodil hakkab inimene nägema surma enda ees , koos sellega aga ka surematust . </s> <s> Mõlemad koos , nii surm kui surematus , sisustavad inimese palavikulise vananemise . </s> <s> Ühelt poolt tahaks möödunust kinni haarata ja hüüda : " Oh , peatu , hetk ! " , teiselt poolt mõtled sellele , mida jätta pärast sind tulijatele . </s> <s> Aga siis saabub veel kolmas , kõige lühem ja salajasem periood , millest räägitakse ja ka teatakse väga vähe . </s> <s> Surm on juba nii lähedal , et temast mõtlemine muutub tüütuks . </s> <s> Ta muutub uuesti tajumatuks , nagu kõik asjad , mis on liiga lähedal . </s> <s> Kundera teeb panuse väsimusele , mis päästvat meid surematuseillusioonist . </s> <s> Vanale mehele ei jää eluväsimuses üle muud kui " naeratav mõõdukus " . </s> <s> Alles siis saabuvat tõeline vabadus ja võime näha ilu . </s> </p>
<p> <s> Andreas tahtis elada selle hetkeni , kogeda " naeratavat mõõdukust " , mida Viktor ei mallanud oodata . </s> <s> Või teadis ta liigagi selgelt , et seegi on enesepettus . </s> <s> Ja et ainus viis pääseda hääbumisest lõplikkuse joonel on lahkuda väljakult keset mängu , otsekui mõni jalgpallur väsimust või vigastust teeseldes või siis tõesti viga saanult või ka treeneri nagu Jumala kutsel . </s> </p>
<p> <s> Enesetapjad meenutasid Andreasele konferansjeed , kedagi , kes luksuslikus teatris otsib painavalt raskete punasest sametist eesriiete vahelt pilu , selleks et astuda prožektori pimestavasse valgussõõri kuulutama vaatajatele algavat tragöödiat " Sündida , selleks et surra " , ent eesriiete sulgumiskoht , kus hoiatus peaks aset leidma , jääbki tal tabamata . </s> <s> Me adume sõnumitoojat meeleheites pekslemas kätega vastu sametit , võime kujutleda tema tormamist ühest lavaäärest teise , otsimas läbipääsu publiku ette , kuid teadustus jääb ära . </s> <s> Valgussõõr jääb tühjaks . </s> <s> Kurbmäng küll algab või jätkub , ent vaatajad ei tea selle nime . </s> <s> Vaheajal toob lavatööline paberilehekese konferansjee vabanduse või testamendiga ... </s> </p>
<p> <s> Siin , sõbra peielauas istudes , ühest ja teisest nõust taldrikule mälestusrooga tõstes ja vaikse keskendatusega süües – sest sõna ei tihanud enam keegi võtta , ainult laua ümber istujate rivi keskpaigas Viktorile rituaalselt jäetud tühi tool , selle ees laual puutumata taldrik , noad-kahvlid , viinapits ja kohvitass ning leinalindi ja hubiseva leegiga põlev küünal lugesid oma hüvastijätupalvet – tajus Andreas seletamatu selgusega , et inimelu ei sula surmas ja ammugi pole see üleminek ühest eluvormist teise , nagu taassünni apologeedid jutlustavad , vaid see on ikkagi pöördumatu kõike läbiv ja hõlmav katkestus . </s> <s> Kui inimeste poolt asustatud universum on nende jaoks ainuline , kui maailm on olemas sellepärast , et on olemas inimene , ja maailm on just selline , et inimene saaks seal olemas olla , siis kehtib see antroopsuspõhimõtteks kutsutud seaduspära ka iga inimese enda kohta . </s> <s> Tema maailm on ainuline nii oma mineviku kui tulevikuga . </s> <s> Ja kui see katkeb või lõpeb , mis on ju igaviku vaatepunktist üks ja seesama , siis jätab ta endast täitmatu tühiku nagu Zenoni apoorias , kus eesolija ja taganttulija ei kohtu isegi lõpmatuses . </s> </p>
<p> <s> Kus on meie kõigi kohtumispaik , kui lahkudes võtame kaasa nii alguse kui lõpu , küsis Andreas endalt mõttes . </s> <s> Aga võib-olla kordas ta seda ka juba vaiksel häälel , sest tema kõrval istuv Berit lausus otsekui vastusena Andrease küsimusele : </s> </p>
<p> <s> " Eks ole kummaline , et tegelikult valitsevad meid mälestused ... et kord me põgeneme nende eest , nagu nüüd Viktor , ja teinekord tahame hoopis eladagi mälestustes , nagu ... vist mina ... " </s> </p>
<p> <s> Andreas oli üllatunud Beriti hetkelisest avameelsusest . </s> <s> Kas tabas teda nõrkushoog , võlatunne enda või Andrease ees – koht selle üle arutamiseks polnud sobiv . </s> <s> Nõnda ta siis mühataski : </s> </p>
<p> <s> " Küllap see käib kõigi kohta ... " </s> </p>
<p> <s> Andreas asetas noa ja kahvli kõrvuti taldrikule märgiks , et on lõpetanud söömise . </s> <s> Sama tegi ka Berit . </s> <s> Nad polnud matusel sõnagi vahetanud , ainult peaga kergelt noogutanud tervituseks . </s> <s> Aga peielauda istudes oli Berit lähedase inimese loomulikkusega istunud Andrease kõrvale . </s> <s> Beriti must kolmnurkse kaelaväljalõike ja pitsiga ääristatud valge kraega kehale liibuv kleit meenutas Andreasele ta õpetajaid kooli lõpuaktuselt . </s> <s> Aktuse pidulikkuses oli olnud ka midagi leinalist . </s> <s> Kõnedes sooviti abiturientidele julget tiivasirutust ja lendutõusu , räägiti noorte ees kõikjal avatud teedest , õide puhkevast elukevadest , aga samas saatis seda lahkumiskurbus . </s> <s> Andreas oli laulnud kooliajal poiste kvartetis tenorit . </s> <s> Lõpuaktusel said nad võimaluse viimaseks etteasteks . </s> <s> Ja kui kvartett – rangelõikelistes mustades ülikondades , valged särgid , valged rinnataskurätikud ja hallid lipsud kaelas – lavaesist kaunistavate roosade pojengipuhmaste keskel koha sisse võttis ning klaverisaatjale alustamiseks märku andis , vaikis saal otsekui kirikus reekviemi kuulamiseks . </s> </p>
<p> <s> Oli jaanieelne juuni 1965. </s> <s> Biitlite Jumal oli läbi ragisevate raadiojaamade – millest Radio Luxemburg London W1 oli Andrease igahommikune ärataja – ja vaatamata nõukogude tasalülitavale propagandale jõudnud Eestissegi . </s> <s> Andreas oli juba aasta jagu koos teiste poistega koolipidudel rokkinud " She Loves You " , " All My Loving " , " A Hard Day's Night " ja " I Want To Hold Your Hand " saatel . </s> <s> Nad olid eetrist lindistatud lood nooti kirjutanud ja algeliste võimenditega kitarridele seadnud . </s> </p>
<p> <s> Lõpuaktusel otsustasid nad aga üllatada . </s> <s> Direktor oli palunud neilt kolme laulu . </s> <s> Kahte esimest , " Rohelisi niite " ja " Sügisesi kirju " teadsid kõik juba peast , sest ei möödunud päevagi , kui raadiost poleks kostnud populaarse meeskvarteti – Arved Haugi , Eri Klasi , Uno Loobi ja Kaljo Terasmaa – linti lauldud ning vinüülplaatidelegi salvestatud sentimentaalseid mantraid . </s> <s> Andreaski pingutas täiest rinnast falseti piiril , nagu üks ta selleaegseid kohalikke iidoleid Uno Loop " Roheliste niitude " refrääni tenorisoolot " Sa katki kõik mu unistused lõid ... " , ise kiigates esireas istuva valges volangidega kleidis Evi poole , kellesse ta tol hetkel lootusetult armunud oli . </s> </p>
<p> <s> Kolmandat aga , " Beatles'ite " uut laulu polnud keegi veel kuulnud . </s> <s> Kvarteti ühel liikmel , Peetril , oli õnnestunud nädal enne lõpuaktust mingil raadiolainel juhuslikult kuuldud lugu " Yesterday " linti võtta , nende ohvrimeelne klaverisaatja oli ühe õhtuga selle neljale häälele lahti kirjutanud , nad olid seda tundide kaupa meeleheitlikult harjutanud , et lõpuaktusel Paul McCartney – vähemalt John Lennoni arvates – üht ilusamat laulu a capella laulda . </s> </p>
<p> <s> Ja kui siis üle kaselõhnalise , päikesest , kõnedest ja pühalikkusest huumava saali voogasid lihtsad melanhoolsed helid ja sõnad – Yesterday , all my troubles seemed so far away , now it looks as though they're here to stay , oh , I believe in yesterday ... </s> * <s> – , aimas Andreas , et see on üks neid hetki tema elus – aga võib-olla mitte ainult temale , vaid niisamuti ta sõpradele , kooliõdedele , vanematele , leinalisse musta riietunud õpetajatele , kõigile saalis viibinuile , – hetk , kus hüvastijätus minevikuga sünnib uus lootus . </s> <s> Ainult tingimusel , et seda minevikku ei salata , et tunnistatakse teda samasuguse , ehk isegi ainsa paratamatusena , tagantjärele etteantuse ja ainulisusena , nagu kogu elatud elu . </s> <s> Minevik kui inimese pärisosa , hüvastijätt kui mälestus . </s> </p>
<p> <s> " Mis saab nüüd sinu hüvastijätust lastekoduga , kui Viktorit enam pole ? " küsis Berit , kallutades oma pea Andrease kõrva juurde . </s> <s> Andreas tundis Beriti erutavat lähedust , isegi nüüd , kus ta mõtted olid määratud tegelema Viktori lahkumismüsteeriumiga . </s> <s> Laua taga , mille kohal heljus lein . </s> </p>
<p> <s> " Ma kirjutan lõpuni ... </s> <s> Kuigi Viktor pani omalt poolt sellele punkti , on minu jaoks see ikkagi kolm punkti ... </s> <s> Aga vahepeal pean lehte ühest vanast sõjamehest loo tegema ... </s> <s> Peatoimetaja ülesandel ... </s> <s> Igatahes on nüüd selge , et jään Pärnusse sügiseni ... " </s> </p>
<p> <s> " Siis leiad ehk aega arhiivistki läbi astuda . </s> <s> Lastekodu ei olnud ainult Viktor . </s> <s> Sa oled ju sama kindel kui minagi , et oluline on ka Aini lugu ... ? " </s> </p>
<p> <s> Berit kergitas kulme . </s> <s> Laubale joonistusid kurrud otsekui riimiskeemid , mida Andreas ülikoolis luuletusi analüüsides oma vihikusse oli joonistanud . </s> <s> Ta oleks tahtnud neid suudelda , neid kurde , kulme , silmi , kus vilksatasid mööda valged hobused ; nägu , kaela , rindu , niudeid ... </s> <s> Miks oli küll Berit ta kõrvale istunud , nüüd , kus ta tahtis Andreast valitseda vaid mälestusena . </s> <s> Andreas tundis , et ei saa ka kõige argisemaid repliike Beritiga vahetada , ilma et need poleks täidetud pettumusest või lootusest kantud vihjetega . </s> <s> Seepärast püüdis ta kaitsta jaaniööl haavatud eneseuhkust irooniakilbiga . </s> </p>
<p> <s> " Jah , Ain on sama tähtis ... võisin selles veenduda pärast kadunud paberi kojutulekut ... " </s> </p>
<p> <s> " See toimik ei anna sulle rahu ... ? " </s> </p>
<p> <s> " Berit , ma olen ajakirjanik ... </s> <s> Kui ma midagi otsin , siis ei jää otsitav mul kahe silma vahele ... </s> <s> Viktori pihtimus oli mul seni nägemata . </s> <s> Kui ma oleksin sellele kohe sattunud , siis oleks Viktori lugu ja ka lastekodu lugu võtnud algusest peale teise pöörde ... </s> <s> Ma oleksin mõistnud ka Viktori vihjeid . " </s> </p>
<p> <s> Andreas oli valjendanud häält . </s> <s> Üle Beriti näo libises õhetus . </s> <s> Ta ei vastanud midagi , tõstis vaid kohvitassi rüüpamiseks suu juurde . </s> <s> Tassi hoidvat kätt läbis kerge värin . </s> </p>
<p> <s> Andrease teine lauanaaber , Kääramees , kes siiani isukalt peieroogasid oli manustanud ja kõrval istuva , ilmselt Viktori bürookolleegiga mingitest ehitusasjadest rääkinud , pöördus nüüd Andrease ja Beriti poole . </s> </p>
<p> <s> " Kuulsin , et teil on jutuks lastekodu . </s> <s> Pole minu asi muidugi sekkuda , aga eile , nii-öelda linna kabineti istungil , võeti üks kadunukese ammune plaan ette ... </s> <s> Pärnust kui lastekodulinnast . </s> <s> Eks see muidugi utoopiline ole , aga ... mõte väärib ju kaalumist . </s> <s> Ja Viktor Kovkini mälestus jäädvustamist ... " </s> </p>
<p> <s> Andreas võitles endaga , et mitte lasta välja paista vastumeelsust Kääramehe ja mis tahes võimu variserluse suhtes . </s> </p>
<p> <s> " Kust see nüüd siis äkki välja tuli ? " </s> </p>
<p> <s> " Noh , eks ma ole ka üht-teist kõrvale pannud ... " suurustas Kääramees , " ettepanekud lähevad enamasti kalevi alla ja sealt arhiivi ... aga koopiaid ei keela keegi teha . " </s> </p>
<p> <s> " Kas see pole küüniline , härra Kääramees , asjaga alles nüüd tegelema hakata , kui lastekodu juba ära müüdud ja üks selle müümise vastu võitlejaid maha maetud ? " sekkus ka Berit . </s> </p>
<p> <s> " Kulla proua , geeniusi tunnustatakse enamasti pärast surma . </s> <s> Ja nii väikeses riigis nagu Eesti , Pärnu linnast kõnelemata , ei sünni neid ka tuhande aasta sees . </s> <s> Kolleeg Kovkin oli andekas inimene , aga aeg ei mõistnud seda . </s> <s> Ja selles ajas elasime paraku ka meie ... " </s> </p>
<p> <s> Andreas pidi tunnistama , et ametnikuhingega Kääramehel oli omamoodi õiguski . </s> <s> Paljukest võis ta siis loetleda Eesti ajaloost neid , kes maailma silmis geeniuse nimbuse teeninud . </s> <s> Kes olid eesti newtonid , shakespeare'id , kantid , hegelid , danted , cervantesed , mozartid , beethovenid , einsteinid , dalid , chaplinid ... ? </s> <s> Karl Ernst von Baer , Juri Lotman – kui mõelda , et nad olid uue tee rajajad ? </s> <s> Rohkem hetkega ei meenunudki . </s> <s> Ja needki mehed polnud eestlased . </s> <s> Oo-jaa , Arvo Pärt muidugi võiks 20. sajandi muusikageeniuste hulka arvatud olla . </s> <s> Aga sellegi avastamine on võtnud aega nagu Rudolf Tobiase Eesti saatuse sümboliks tõusnud oratooriumi " Joonase lähetamine " kõrvutus Beethoveni viiendaga . </s> <s> Ja mõlemad mehed on loonud oma suurteosed väljaspool Eestit . </s> <s> Andreas oli sunnitud tunnistama , nagu paljud enne tedagi , et Eesti needus pole olnud ta väiksus , alandatus ajaloos või õhuke kultuurikiht , vaid see , et suurem jagu elaanist on kulunud elamisele endale ja et siinmail võisteldakse mitte vaimsete ja pühalike kõrguste , vaid oma mätta priskuse ja roheluse nimel . </s> <s> Pärnus , oma kodulinnaski , oli ta märganud , kuidas kõik oli läbi imbunud seesugusest enda naba ümber nokitsevast , omakasu järgivast , naabri tegemisi kiibitsevat ja vimmakast eluhoiakust . </s> <s> Kui kuskil aias tekkis roosipeenar , siis oli mõne aja pärast naabril neid juba kaks , kui ühel hakkas minema hästi , siis lõikas teisel sees nagu kreissaega . </s> <s> Eestlane näis saavat koos emapiimaga kaasa elujuhise : " Miks temal on , aga minul puudub ? " </s> <s> See oli eestlase primum mobile , mis juhtis teda rikkuse ja võimu poole . </s> <s> Andreasele meenus , et Viktorgi oli kõige rohkem kirunud eestlaste rebasehinge , nende urutruudust , selja tagant näppamise , varitsemise ja jälgede kustutamise oskust , meisterlikku teesklusvõimet . </s> <s> Mis pagana pärast ehivad Eesti riigi vappi mingid kolm külmast siniseks tõmbunud lõvikutsikat , kui need peaksid olema hoopis kohevasabalised Rebase-Reinud , oli Viktor aasivalt kommenteerinud Eesti sümboolikat . </s> <s> Eesti kirjanduse isa Kreutzwald on ju selle kohe ära tundnud , kui ta Reinuvader Rebasest rahvajuttude kangelase on teinud . </s> <s> Ja kas tema , Andreas , ei mäletanud siis eesti kirjandusele euroopaliku näo andnud Gustav Suitsu " Laulu Eestist " lõpuridu : Ei siin haljast loorberipärga vajuta keegi lauliku pähe . </s> <s> Saatusest troostitum sündida laulikuks Eestis . </s> </p>
<p> <s> Andreas mäletas küll . </s> <s> Ta nägi enamatki , üksteisele kõrrikargamisi , jala tahapanemisi , igapäevast kiuslikku kadetsemist , kõike seda , mille oli kokku võtnud üks kaasaja kõnekäände : " Eestlase parim roog on teine eestlane . " </s> <s> Aga mis sai ta selle paratamatuse vastu , kui just see võib-olla oligi eestlaste elus püsimise , ajaloost läbitungimise tingimus ? </s> <s> Et väiklasest nügimisest üleolekut , sellest läbimurdmist , loomist kõige kiuste loetaksegi siin inimliku suuruse mõõdupuuks . </s> </p>
<p> <s> Andreasele näis Eesti otsekui metsaga piiratud valendav aas . </s> <s> Kui siia päike juhtus paistma – nagu ta üürikese ajaloo kuldajal , 1920ndatel–30ndatel oli säranud ja pilvede tagant ka 1960ndail – , siis vallandus õite müriaad , dionüüsoslik loomise pidu , ülejäänud ajal valitses siin aga melanhoolne nostalgia , kui seda metsa ees ei oleks igatsus või madalrõhkkonnast tingitud raskemeelsus ja peavalu . </s> <s> Eesti – see oli umbväli , mille tõeline tähendus avanes vaid väljale sisenedes või sealt lahkudes . </s> <s> Viktori lahkumiseski avanes Andreasele lastekodu , Pärnu ja Eesti tähendus . </s> </p>
<p> <s> " Head kaasleinajad . </s> <s> Tänan , et saite tulla Viktorit ära saatma ja austama tema mälestust peielauas istumisega . " </s> </p>
<p> <s> See oli Karin , kes nende rituaalsete sõnadega teatas lauasistujaile kurva päeva , mis maailmale oli lihtsalt üks möödaminev , jäljetu hetk , päeva , kus ei juhtunud midagi , päädimisest . </s> </p>
<p> <s> " Meid on vähe . </s> <s> Me peame ühte hoidma ... " </s> <s> Karin neelatas pisaraid . </s> </p>
<p> <s> " Jääge terveks ... " </s> </p>
<p> <s> Andreas tõusis lauast , jättis kättpidi hüvasti teiste peielistega . </s> </p>
<p> <s> " Ma siis võib-olla astun läbi ... " pomises ta Beriti sooja tuttavlikku käesurvet vastu võttes . </s> </p>
<p> <s> " Ma ootan , " vastas Berit . </s> </p>
<p> <s> Andreas jõudis kätlemisjärjega tolle vanema täidlase naiseni , kelle tarvis kabelisse oli asetatud tool . </s> </p>
<p> <s> " Näete siis , härra Wiik , tahtsin teiega juba varemalt ühendust võtta . </s> <s> Ma olen teie varjupaiga haldjas . </s> <s> Pensionist ei ela ju ära ja " Uudisleht " palkas mind oma korteri majapidajaks ja koristajaks ... </s> <s> Aga olin nüüd kogu kevade haige , jätsin küll sõna direktorile , aga ta vist ei pidanud seda nii tähtsaks ... </s> <s> Nüüd tuleksin küll jälle korterist läbi , käiksin põrandad üle , aknad tahaksid ka pesta , külgkardinad tuleks viia keemilisse puhastusse . </s> <s> Ma olen ju kogu elu koristanud ja lapsi hoidnud ... " </s> </p>
<p> <s> " Vabandage ... proua ... e-e ... " ei saanud üllatunud Andreas jätta katkestamata naise kõnevoolu . </s> </p>
<p> <s> " Ahjaa , unustasin end esitlemast ... </s> <s> Mina olen Helene Kask , Aini ema . </s> <s> Aga lihtsamalt ka Leeni . " </s> </p>
<p> <s> " Kuidas ... kas ... e-e ... ? " kogeles Andreas . </s> </p>
<p> <s> " Ja-jah , sellesama Aini , Viktori sõbra ... </s> <s> Teiegi ju mäletate Aini ... </s> <s> Tema surmast on küll igavik ja mullegi jäi ta vaid kolmeaastaseks lapseks ... aga ma olin ikkagi ta ema ... " </s> </p>
<p> <s> Andreas ahmis üllatusest õhku . </s> <s> Naise soe pehme käsi , mille sõrmelülid olid küll ilmselt nii tööst kui reumast mõhnalised , jäi tutvustades Andrease pihku . </s> <s> Naisest hoovas leebet ja usalduslikku rahu . </s> <s> Andreas kogus end , asetas oma teise käegi Helene käele , vaatas ta kanavarbais kahvaturohelistesse silmadesse mustade kohevate kulmude all , libistas pilgu üle hiirhallide keskelt lahku kammitud ja näo ümarust rõhutavate lühikeste juuste – peas välgatas fotonegatiiv 1930ndate aastate ilusast Helenast , Vivien Leigh'st – ja tundis korraga , kuidas Viktori ning lastekodu lugu mähkub otsekui siidiuss kookoniks . </s> </p>
<p> <s> " Muidugi-muidugi , " nõustus Andreas ja jätkas kätteõpitud kerge seltskondliku vestluse vaimus . </s> <s> " Meeldiv tutvuda ... kuigi kahju , et see just niisugusel hetkel pidi juhtuma . " </s> </p>
<p> <s> Siis aga tajus ta , et kohtumine Helene Kasega võib tähendada hoopis enamat kui Viktori ühist ärasaatmist , et võib-olla Helene ongi see , kellele Andreas peab kogu loo ära jutustama , et sellel ükskord lõpp tuleks ja Andreas vabaneks Horatio kohustusest Viktori ees , ning sellest ajendatuna kompas ta uurivalt – ikka veel Helene kätt hoides : </s> </p>
<p> <s> " Aga kus te teadsite Viktori matustele tulla ... </s> <s> Kuulutus jõudis ju vaevu lehte ? " </s> </p>
<p> <s> " Ma olen seitsekümmend seitse ja nii vanaaegne inimene , et alustan lehelugemist surmakuulutustest . </s> <s> Ja mul oli kiri Viktorilt ... </s> <s> Me pidime neil päevil kohtuma , " selgitas naine . </s> <s> Ta sügavatest kurdudest ümbritsetud sinaka varjundiga suu , mille ülahuule kohal reetsid hormoonihäiret üksikud tumedad vurrukarvad , vormis sõnu aeglaselt ja püüdliku grammatilise puhtusega , kuigi täis- ja ennemineviku verbi lõpud sulasid üheks ning ühtlane tugev välde reetis , et ta ei saanud pärineda Lõuna-Eestist . </s> <s> Ta hääldas s-i pehmelt , mis võis tuleneda kunsthammastest – nende rida oli küll tuhm , aga veatu otsekui pärlikee . </s> </p>
<p> <s> Helene võttis teises käes rippunud trapetsikujulise mustast kunstnahast ja nikeldatud sulguriga ridiküli – Andrease meelest pärines kott viiekümnendatest aastatest – avas selle ja ulatas Andreasele ümbriku . </s> </p>
<p> <s> " Näete , siin see on ... </s> <s> Te võite lugemiseks enda kätte jätta ... </s> <s> Mul ei ole saladust , pealegi veel Viktori sõbra ees . " </s> </p>
<p> <s> Andreas võttis ümbriku . </s> <s> Talle meenus lapsepõlve üks sagedasemaid mänge , kus nad peidetud reliikviat pidid otsima , kuidas kriidiga aiaplankudele veetud nooled juhtisid peidupaikadesse , kus neid ootasid ees ruudulisest vihikust välja rebitud lehed skeemidega edaspidisest liikumisest – " vana lauda müüri juurest kakskümmend sammu vasakule , siis alt kolmandas reas viienda ja kuuenda kivi vahelises praos on peidus salakiri , mille šifri saamiseks tuleb edasi minna näidatud noolte suunas ... " – ja kuidas nad jooksid võidu teise rühmaga , kes oli määratud otsima teist teed pidi sama reliikviat . </s> <s> Viktor oleks nagu üles seadnud terve labürindi ummikkäikude ja läbipääsudega . </s> <s> Ent eks ole seda iga inimene oma minailma luues . </s> <s> Kui keegi püüab sellesse siseneda , siis peab ta arvestama , et inimese hingeruum on sama sopiline nagu mõni muistne hauakamber , kus varitseb Minotauros . </s> </p>
<p> <s> Beritki oli juurde astunud , et omakorda Helenega hüvasti jätta . </s> <s> See oli ammuste tuttavate lävimine , mis tuli Andreasele üllatusena . </s> <s> Helene näiski märkavat Andrease hämmingut ja ruttas selgitama : </s> </p>
<p> <s> " Te ju tunnete Beritit , tänu temale ma jõudsingi tagasi lastekodusse ... " </s> </p>
<p> <s> " Jah , ma aitasin mõnedele paberitele arhiivikinnituse vormistamisega ... ja püüdsin vahendada Viktori ja proua Kase kohtumist , " nentis Berit piredalt . </s> </p>
<p> <s> " Ah , kui kurb , et ma ei kohtunudki Viktoriga , " ütles Helene , emmates Beritit kergelt . </s> </p>
<p> <s> Segadus Andreases üha paisus . </s> <s> Talle tundus , et tema seljataga areneb üks teine lugu , ja üha raskemaks muutub erinevate otste kokkusõlmimine . </s> <s> Ta kummardus lahkumise märgiks ja siirdus ukse poole . </s> </p>
<p> <s> " Loodan , et ma ei häiri teid , kui esmaspäeval koristama tulen , härra Wiik , " ulatus Andreasele veel kõrvu Helene sametisel kurguhäälel lausutu . </s> </p>
<p> <s> " Loomulikult mitte , " vastas ta juba peaaegu et üle õla . </s> </p>
<p> <s> Korterisse jõudnud , avas Andreas aknad pärani , otsekui tunneks õhupuudust . </s> <s> Merelt hõnguv tuulevine täitis toa kleepuvalt mõrkja adrulõhnaga . </s> <s> Laisk ilm meelitas tormi ligi . </s> <s> See oli hoopis midagi muud kui suve algul . </s> <s> Maikuu äike Pärnus tähendas rannahooaja algust . </s> <s> Tuul jäi küll pärast seda puhuma loodest , aga tuderheinaga kaetud luited mudaravila ja rannahoone vahel ei lasknud sel kanduda päevitajate peale , õigemini jahutasid kristalselt läbipaistvas õhus küpsevaid kehi . </s> <s> Just neil päevil kõrvetati end märkamatult ja alles õhtul märgati , kuidas õlad , laup ja turjapealne õhetama puhkesid , nii et naha päästmiseks tuli palavikku hapukoorega leevendada . </s> <s> Andrease lapsepõlves oli küll saada juba " Orto " päevituskreemi , mõni oli hankinud " Niveatki " , mõni määris end sisse päevalilleõliga , aga Andreas ei hoolinud õlidest ega kreemidest . </s> <s> Naturaalne park kestab kauem , oli ta kuulnud kaaslasi hooplevat , ja laskis päikesel endaltki koorida mitu nahka . </s> </p>
<p> <s> Rukkilõikuseaegne kuumus mattis aga hinge . </s> <s> Pärastlõunaks tuprusid taevas potisinise põhjaga valgeharjalised pilvemassid Valgerannaga lõppeval horisondil . </s> <s> Kummaline , et enne raju vallandumist muutus rannaliiv iseäranis heledaks , otsekui oleks see imenud endasse päikest , et seda äikesest pingul pilvelaamale vastu peegeldada . </s> <s> Augustitorme tuli karta . </s> <s> Need vedasid endaga tuulispasku . </s> <s> 1967. aasta orkaan olevat Pärnu rannaski teinud lageraiet . </s> <s> Andreas oli siis Valgevenes sõjaväeteenistuses ja luges sellest emalt saadud kirjast . </s> <s> Vesipüks pidi olema nii vägev , et muutus müüdiks . </s> <s> Kui kusagil nähti taevast ummistuvat , küsiti ärevalt , et ei tea , kas kordub jälle kuuekümne seitsmes . </s> </p>
<p> <s> Nüüdki uuris Andreas merepoolset taevast , mille suvehaku ergavast sinast oli virvendavas lämmis järele jäänud vaid tuhm tina . </s> <s> See ennustas pöörast lõppmängu . </s> <s> Keeristormis tihenevad aeg ja ruum üheks tombuks . </s> <s> Kui satud selle keskele , rebitakse sind koos juurtega ja paisatakse riismed jumal teab kuhu . </s> <s> Nii läheb kogu eluga , mõtles ta mõrult . </s> </p>
<p> <s> Kohtumine Helene Kasega meenutas talle Margaret Mitchelli romaani " Tuulest viidud " järgi 1939. aastal vändatud filmi . </s> <s> Mitte ainult sellepärast , et Helene ise võis olla kunagi sama kütkestav nagu Selznicki poolt Scarlett O'Hara rolli leitud tookord täiesti tundmatu inglise näitleja Vivien Leigh ; mitte ka sellepärast , et Rhett Butleri rolli valitud Clark Gable võis olla Helene põlvkonna tüdrukutele meheideaaliks ; pigem hoopis sellepärast , et Helene lapsepõlv ja noorus – niisama tulvil ootusi , õidepuhkemist , nagu ka noor , alles tiibu sirutav Eesti Vabariik , see Helene Kase Tara , kus tema elas – oli üksainus " tuulest viidud " . </s> </p>
<p> <s> Või kas oli ? </s> <s> Kas oli Helenel põhjust tagasi vaadata oma noorusele nendesamade silmadega , millega Scarlett vaatas oma viljapuuaeda , kuhu ta sõjast ja surmadest räsitult , aga ikka Rheti armastuse tagasivõitmise lootuses igatseb jõuda , silmadega , mis kõnelevad sedasama , mida suugi – Elu oli ilus ... selles oli võlu , täiuslikkust ja harmooniat nagu kreeka kunstis – ? </s> <s> Vaevalt , sest ainuüksi Aini kaotus – mispärast küll , ei osanud Andreas sel hetkel vastata – pidi olema talle jätnud kogu eluks veritseva haava . </s> <s> Teisalt võis ju Helene pilgust välja lugeda leppimist , andestust , nirvaanalikku rahu , aga ka jälgi nende inimeste söakusest , kes polnud iial kaotust tunnistanud , isegi siis mitte , kui see neile otse näkku vaatas . </s> <s> Jah , Helenegi peahoiakus oli Scarleti eneseteadlikkust , mida elu keeristormid polnud suutnud hävitada ja mis näis ütlevat – nagu Mitchell oma romaani lõpus , et kõigele vaatamata homme on uus päev , ning see , mis kord tuulest viidud , võidakse kusagil teises ajas ja ruumis üles leida . </s> </p>
<p> <s> Ent nii oli see üksnes Andrease kujutluses . </s> <s> Ta ei teadnud ju Helenest õieti midagi . </s> <s> Ja isegi kui ta teada saaks – mida ta lootis – , ei ulatuks ta läbi elama Helene aega , ei küüniks mõistma tema ega ta põlvkonna elu . </s> <s> Kui peame pingutama , et omaenda eluski mingit ülevaadet ja mõistmist saavutada , siis hoopis ületamatu on see teiste elude puhul . </s> <s> Me pärandame üksteisele teadmised , kogemused , kombed , kohustused , aga oma eluga oleme suletud igaüks oma aega ja ruumi . </s> <s> Inimese maailma äär on tema ise . </s> <s> Andreas pidi tunnistama , et kui väga ta ka ei püüaks , ei suudaks ta oma tundeid ja arusaamu üle kanda sellesse minevikku , kust tuleb Helene . </s> <s> Selleks peaks ta sündima aastal 1922 , mil sündis Helene , ja temaga koos läbi käima kogu tee kuni hetkeni , mil nad kohtusid . </s> </p>
<p> <s> Aga see oli võimatu isegi kujutluses , sest kui Helene võis veel kaevata oma mälestusteaias , rajada sündmustejadast peenraid ja istutada neile hõllandusi otsekui maasikataimi , siis Andrease jaoks segunes talle eelnenud põlvkondade kogemus , loetu ja kuuldu ning ajaloo lõpmatud ümberkirjutused üheks taignaks , millest võis vormida ja küpsetada küll romaane , kuid mille kohta ei saanud langetada tõsikindlaid otsuseid . </s> </p>
<p> <s> Andreas oli tõenäoliselt ühelt kuulsamalt eesti soost psühholoogilt Endel Tulvingult lugenud , et inimese teeb ainulaadseks episoodilise mälu olemasolu , et tema ja ainult tema on võimeline tänu episoodilisele mälule ajarännakuteks minevikku . </s> <s> See rännak pole aga lihtsalt uitlemine , vaid mineviku mõtestatud , teadvustatud meeldetuletus , niisiis valik ja väärtustamine . </s> <s> Kui mõelda vaid , et selles mälus saab määravaks subjektiivsel ajateljel isiklikult kogetu , siis kui palju liigub igas ajahetkes meie ümber universumeid , millest kättesaadavaks muutub või muudetakse üksnes tühine osa ! </s> <s> Meie mälestused on tähetolm , mis kusagil ruumide haigutavas sügavuses tihenevad päikesteks , et valgustada tühjust . </s> <s> Või nagu Hesse oma " Lõputus unenäos " meid on lohutanud : maailmal on palju hääli ja kõige jaoks on hingel oma tund või silmapilk . </s> </p>
<p> <s> Mida peaks Andreas maalima Helene portree taustaks , selleks et mõista tema lugu , mis – nagu nüüd on ilmsiks saanud – on Aini ja Viktori kaudu osake lastekodust ? </s> <s> Vahest seda , et kui ta veel emaüsas lootevee Vaikses ookeanis hõljus , klaaris riik , kuhu ta sündis , oma arveid minevikuga : maareform pühkis lõplikult minema mõisad , aastasadu eestlasi valitsenud baltisakslased tundsid esmakordselt end tõrjutuina ; või siis seda , et kui ta viieaastaseks sai , ilmutas halliks käsitööliseks peetud kirjanik Anton Hansen Tammsaare " Tõe ja õiguse " , romaani , millest sai eestlaste ilmalik piibel . </s> <s> Kindlasti kuulus juba Helene Eesti-aega president Pätsi " pehme riigipööre " 1934. aastal , sellele järgnenud vaikiv ajastu ja kohustuslik patriotism oma kodukaunistamisaktsioonide , nimede eestistamise ja patriarhaalse võimukummardamisega . </s> <s> Võib-olla kutsuti 1933. aastal Helenetki astuma kodutütreks , selsamal maailmale apokalüptilisi kannatusi tõotaval aastal , mil vanadusest nõder Paul von Hindenburg kutsub Saksa riigikantsleriks Adolf Hitleri ja Ameerika Ühendriikides on kaksteist miljonit töötut . </s> <s> Aga Helene rahvuslik pühendumine võis ka ära jääda kõige lihtsamal põhjusel , et ta emal , toona nii levinud tosinalapselise pere peamisel haldjal , ei pruukinud jätkuda raha univormi ja selle juurde kuuluva kollase tutiga bareti ostmiseks . </s> <s> Vaevalt läks Helenele korda seegi , et tema viieteistkümnendal eluaastal kuulutab Eesti riik steriliseerimisseaduse vastuvõtmisega välja " lõpu alaväärtuslike kodanike juurdekasvule " – seesama riik , mis mälestuses kattub kuldse tolmukorraga ja milles Andreas oli valmis nägema üht paljudest " tuulest viidud " episoodidest . </s> <s> Aga kindel oli , et juhuse tõttu Helene sünnilinnaks saanud Pärnus oli tema üks kahekümnest tuhandest linnaelanikust ja et neiu seitsmeteistkümnendaks sünnipäevaks jõudis ta kodulinn ühe oma hilisema sümboli – " Rannahoone " – avamiseni ning selle kohvikuorkestris laulis Raimond Valgre veel selsamal suvel surematuks oma " Muinasloo muusikas " . </s> <s> Pärnu lastekodu oli saanud saja-aastaseks . </s> </p>
<p> <s> Kui Andreas nii mõtles – sel peaaegu juba igavikuliselt pikaks veninud laupäeval , keset kõige sündmusetumat kuud , augustit , mida Viktor oli pidanud surmakuuks ja millest Viktorile oligi saanud nii sünni- kui lahkumiskuu ; kui ta seal " Uudislehe " korteri pärani aknal äikesest tiinesse õhtusse vahtis , siis tundus talle kõik toimunu ja veel toimuda võiv ühe pildi sisse minekuna , mida ta maalis kord taustana , kord iseennast lisades nagu Rembrandt oma barokseid kuldpruune autoportreid luues , kord paksu musta ja ruskega dramaatilisi poose lõuendile tekitades , kord imepeene , peaaegu nähtamatu pintslikaarega mõnd tundevärelust jäädvustades . </s> <s> Olla iseenda autor ja eluloo eestkõneleja – kas ei järginud tahtmatult seda stsenaariumi igaüks , kes midagi mäletada võttis ? </s> <s> Aga kui see on nii , siis ei olegi ju olemas puhast mälestust , vaid ikka tahtmisest saadetud mälestus , mis otsib kokkukõla , adressaati , võimalust saada sõnumiks . </s> </p>
<p> <s> Nüüdki , Helene-aja algusest palja kujutluse põhjal pilti maalides , valis Andreas detaile ja värve ning ta silma ja kätt juhtis mitte niivõrd vajadus fikseerida mingi seisund , kui just kaasa- ja sisseelamise soov . </s> <s> Oli see pealetükkivus või lausa vägivald ? </s> <s> Vastus ei huvitanud Andreast . </s> <s> Ta teadis , et iga pildi sisse minek on ühtlasi eneseotsing ja taasloomine , läbi maastike ja ruumide , läbi teise inimese . </s> <s> Ja et surm on lahkumine koos pildiga , koos ajalooga , ja pildi seisukohast polegi tähtis , kumb oli enne , kas aeg või lugu . </s> </p>
<p> <s> Lastekodugi polnud siis midagi muud kui pildi sisse minek . </s> <s> Kunagi 1970ndatel oli Andreas avastanud enda jaoks Viivi Luige luuletuse " Elulugu " . </s> <s> Selleski räägiti , õigupoolest pihiti valuliselt , pildi sisse minekust . </s> <s> Kuigi Viivi Luigele oli luuletuse eeskujuks ta ema elulugu , paistis Andreasele sellest läbi üldistus kõigist nendest eesti naistest – niisiis nüüd ka Helenest – , kellest kasvasid inimesed Teise maailmasõja eelõhtuks ja kelle saatuse võttis kokku sõnapaar " tuulest viidud " . </s> </p>
<p> <s> ELULUGU </s> </p>
<p> <s> Sinna paistab see õuevärav . </s> </p>
<p> <s> Hernekeppe . </s> <s> Ja kanapesi . </s> </p>
<p> <s> Kella kirju sihverplaat särab . </s> </p>
<p> <s> Kausis heeringasoolvesi . </s> </p>
<p> <s> See on kottpime reede õhtu . </s> </p>
<p> <s> Hoian peos punast lepakeppi . </s> </p>
<p> <s> Vanad naised tõstavad põhku . </s> </p>
<p> <s> Must petroolilatern kesk treppi . </s> </p>
<p> <s> Mu emal kalossid on jalas . </s> </p>
<p> <s> Kenad jalgrattakummist paigad . </s> </p>
<p> <s> Mõeldes suhkrust ja suitsukalast , </s> </p>
<p> <s> Närin lapilist lepakaigast . </s> </p>
<p> <s> Kes see teab , kust see raamat tuli . </s> </p>
<p> <s> Kelle käest see sai sinna lakka . </s> </p>
<p> <s> Keset lund põleb lambituli . </s> </p>
<p> <s> Ma pildisse minema hakkan . </s> </p>
<p> <s> Siin nad kõik on surnud ja maetud . </s> </p>
<p> <s> Sääl nad tõstavad loomapõhku . </s> </p>
<p> <s> Käed on pildi seest välja aetud . </s> </p>
<p> <s> Ja on äripäev . </s> <s> Pime õhtu . </s> </p>
<p> <s> Andreas sulges akna . </s> <s> Augusti ängistav lämb tihenes märkamatult lähenenud äikeseks , muutes videvikku vajuva õhtu pilkaseks ööks . </s> <s> Torm jäi seekord siiski tõusmata . </s> <s> Hajaiilid peksid jämedaid piisku vastu ruute . </s> <s> Kõnniteed palistavatelt kastanitelt varises tooreid ogalikke mune . </s> <s> Üksik plastikkott lendas mööda otsekui lapse käest end lahti rebinud tuulelohe . </s> <s> Siis saabus rahunemine . </s> <s> Hallide pilveräbalatega järelmäng ennustas sügise lähenemist . </s> </p>
<p> <s> Andreasele meenus , et Helene oli talle kaasa andnud Viktori kirja , mille ta oli kuue põuetaskusse pistnud . </s> <s> Ta oli ülikonna vahepeal juba kappi pannud . </s> <s> Nüüd otsis ta selle välja , avas ümbriku ja luges : </s> </p>
<p> <s> Austatud proua Helene Kask , </s> </p>
<p> <s> olin vapustatud , kuuldes oma kooliõelt ja lastekodu kaaskasvandikult Berit Grossbergilt , et Aini ema elab ja et Teie see oletegi . </s> <s> Nelikümmend aastat taandus ühtäkki üheks aastaks . </s> <s> Usun , et pika elu elanud inimesena mõistate , mida niisugune aja kokkutõmbumine endast kujutab . </s> <s> Andke andeks paisutav võrdlus , aga minu jaoks tähendab see meteoriidi sisenemist maa atmosfääri . </s> <s> See kas põleb ära või , jõudes maani , plahvatab ja jätab endast järele kuristiku . </s> </p>
<p> <s> Jagasin Ainiga lapsepõlve , teades , et ta on samasugune orb nagu minagi . </s> <s> Meie emad olid taevas või unenägudes . </s> <s> Ainile ei antud võimalust elada unenäo täitumiseni , mul polnud seda lootustki . </s> </p>
<p> <s> Berit ütles , et olete huvitatud minuga kohtumisest , et tunnistaja abiga muuta elavaks inimene , kelle olite sünnitanud , aga lootusele vaatamata leidsite eest hoopis mälestusena . </s> <s> Elus juhtub mõnikord , et tunnistajad kuulutatakse süüdlasteks . </s> <s> Nad võetakse tunnistajaaedikus vahi alla ja tõstetakse ümber süüpinki . </s> <s> Ma ei ütle , et minuga peaks nii minema . </s> <s> Võib-olla on mul raske Teile silma vaadata , sest olen jõudnud juba ammu harjuda teadmatusega lastekodu , Aini ja iseenda olemasolustki . </s> <s> See kõik leidis ülekinnitust pärast seda , kui linn võttis vastu otsuse lastekodu Räämalt ära viia ja senisest majast – minu ja Aini kodust – hotell teha . </s> <s> Kohtumine Teiega ärataks lastekodu varjusurmast otsekui Jeesus Laatsaruse . </s> <s> Kui valus see ka poleks – me näeme veel . </s> </p>
<p> <s> Jätan siia oma telefoninumbri , et võiksime ajas ja kohas juba konkreetsemalt kokku leppida . </s> </p>
<p> <s> See on 443 710 – kindlam helistamise aeg on õhtuti pärast kaheksat . </s> </p>
<p> <s> Teie </s> </p>
<p> <s> Viktor Kovkin , </s> </p>
<p> <s> Ainile ja teistele kaaskasvandikele lihtsalt Kafka . </s> </p>
<p> <s> 10 . juunil 1999. </s> </p>
<p> <s> Andrease teritatud ajakirjanikusilm fikseeris kirja kirjutamise aja sattumise nädalasse , mil ta arhiivis lastekodu ja Viktori toimikuga tegeles . </s> <s> Berit oli niisiis teadlik Aini ema olemasolust ning Viktori ja Aini loost juba enne , kui Andreas selleni jõudis . </s> <s> Taas tajus ta , et on lihtsalt surutud jäljeküti rolli kassi-hiire mängus , mille lavastaja vahetab dekoratsioone ja tegelasi , ise nähtamatuks jäädes . </s> <s> Oli lavastajaks Viktor või Berit , omal kombel ka Kääramees – lõppude lõpuks polnud sel enam isegi tähtsust . </s> <s> Andreas oli sisse veetud : lastekodu oli kui Daidalose konstrueeritud labürint , mille Ariadne lõngaks oli Viktor ; nüüd oli see katkenud ja Andreas oli määratud ekslema labürindi lõpututes ummikkäikudes . </s> </p></div2><div2 type="alaosa"><head> 12 </head>
<p> <s> KUI ANDREAS ESMASPÄEVAL LÕUNA PAIKU RAAMATUKOGUST PEATUSPAIKA TAGASI JÕUDIS , LÕPETAS HELENE PARASJAGU KORTERI KORISTAMIST . </s> <s> Nüüd hõljus seal erinevate hooldusvahendite värskendav lõhn ; parketti kattis tuhmjalt läikiv vaha , vannitoas küütlesid kraanid otsekui " Mister Properi " imepuhastuskeemia reklaamklipis , voodipesu ja rätikud olid vahetatud , päevatekk voodil pinguli trimmitud nagu sõdurikoikul , akende püsttriibuga külgkardinad olid keemilisse puhastusse viimiseks kokku lapitud , laual ilutses pilutikandis valge ovaalne lina , selle keskel kõrguvat vaasi täitsid punased gladioolid . </s> <s> Kõike seda märgates pidi Andreas tunnistama , et koristamine nagu iga teinegi töö nõuab ilumeele poolt juhitud professionaalsust ja et mõne üksiku detailiga – nagu seesama pilutikandis laudlina ja vaas gladioolidega – ulatus Helene puudutama Andrease mälestust lapsepõlvekodust , mille idülli kuulusid samuti vähenõudlik lihtsus ja hoolitsetus . </s> </p>
<p> <s> Andreas ütleski Helenele , et tema kätetöö võib muuta Andrease Pärnus-olemise ohtlikult koduseks , nii et tal võib tekkida suuri raskusi seda jätta ja Tallinna tagasi pöörduda . </s> </p>
<p> <s> " Kodu on ikka sääl , kus inimese süda ... ; olgu see või lastekodu ... ; ja südame hääle vastu ei saa , " kostis Helene vastuseks . </s> <s> Andreas märkas Helene tõenäoliselt astmast vaevatud kahisevat hingamist ja pärlendavat higi meelekohtadel . </s> <s> Ta võib-olla ei tohikski nii pingutada , ent ilmselt kuulus ta nende inimeste hulka , keda pidev tegutsemine hoiabki elus ja kes lahkuvad koos tööga . </s> </p>
<p> <s> Helene kutsus Andrease kööki . </s> <s> Ta olevat oma aialapikeselt peale lillede kaasa võtnud värsket kartulit , tilli ja sibulapealseid , ostnud veidi hapukoort ja kohupiima , millest seganud kastme ; kui Andreasel polevat midagi selle vastu , siis võtku seda lõunasöögina ja salligu , et tema , Helenegi , pruukosti võtab ; Andreas kindlasti on harjunud peenemate toitudega , Helenele aga piisavat kartulistki , ilma selleta polevatki nagu õiget toitu . </s> <s> Ja pensionär Eesti riigis peabki läbi ajama üksnes kartuli ja leivaga . </s> <s> Aga see olevat ikka rohkem kui kartulikoored , mida rahvas kaheksakümnendate laulva revolutsiooni palavikus süüa olevat lubanud , peaasi , et vabadus tagasi antaks , seletas ta . </s> </p>
<p> <s> Andreas oli liigutatud Helene tähelepanust . </s> <s> Nad istusid lauda . </s> <s> Helene asetas ta ette taldriku tilliga üle raputatud auravate kartulitega ja nihutas lähemale kausikesi sibulasalati ja kohupiimaga . </s> <s> Ta valas klaasi vandlivarjundiga piima , olevat rammusa lehma piim , mida talle üks kauge sugulane paar korda nädalas toovat . </s> <s> Siis tõstis ta endalegi toidu taldrikule , soovis Andreasele head isu ja hakkas kahvliga muredaid kartuleid ettevaatlikult kohupiimakastmesse pressima . </s> <s> Andreas võttis toosist lisaks noaotsaga võid , laotas taldriku äärele , kust ta siis seda kribuhaaval kartulitükkidele tõstis , raputas soola peale ja tundis neid suhu tõstes sulamas magussoolakaks massiks . </s> <s> Mage tasakaal , ütelnuks kindlasti lõunamaa ägedate vürtsidega harjunud gurmaan seesuguse toidu kohta . </s> </p>
<p> <s> Aga Andreasele meenutas see tõenäoliselt Helenele igapäevane roog hoopis lapsepõlve . </s> <s> Mälu kulgeb läbi maitsmismeelegi . </s> <s> Nii viirastuski Andreasele üks traksidega mustades põlvpükstes ja linavalge laubatukaga poiss , istumas oma viiendal sünnipäeval Kirsi tänava rohelise töölismaja ühisköögi söögilaua otstarvet teeniva madala nõudekapi ääres . </s> <s> Oli 17. oktoober 1951. </s> <s> Ja see poiss istus seal oma ema vastas , kelle ruugeid juukseid ehtis lauba kohal kõrguv vesilaine ja kelle valgest sitsist pluusi ning tuhkhalli seelikut kattis kannikesemustris põll ; ta istus seal nii , nagu istus Andreas praegu Helene vastas , ja see poiss oli õnnelik emalt saadud kingituse üle , milleks oli pudel limonaadi ning pakk sidruniküpsiseid , mida ta jalgu kõigutades ja vastu kappi kobistades isukalt krõbistas ; ja ta tundis endal ema hella pilku , nii hella , nagu talle iial enam tunda polnud antud ; ja ta mäletas ema nutmas , karge talvepäeva värvi silmad veekalkvel ; miks ometi , kui ta poeg end õnnelikuna tundis ? – mis sest , et kingituseks polnud mänguautot või jalgratast või mõnd rõivatükki – need ei jäänud ju hiljem tulemata – , õnnelik ollakse just selles hetkes ja nende võimaluste keskel , mida elul pakkuda . </s> <s> Seda oma viienda eluaasta kingitust , tühjaks joodud rohekassinist limonaadipudelit , kummuli kuusirpi meenutava sildiga " Limonaad " kaelal , hoidis Andreas aastaid , kuni see Räämalt südalinna kolimisega 1962. aastal kaotsi läks . </s> <s> Andreasele tähendas see ühtlasi lahkumist lapsepõlvest . </s> </p>
<p> <s> Nüüd tahtis ta teada midagi Helene minevikust , ta tahtis kuulda tema lugu , sest selles oli kindlasti osake Andrease ema elustki , kõigi nende eesti emade elust , kelle saatus oli määranud sünnitama või kaotama oma lapsi Teise maailmasõja eel- või järelvarjus . </s> </p>
<p> <s> " Ütlesite ennist , proua Helene , et kodu võib olla ka lastekodu , kui see vaid südames on , " kobas Andreas ääri-veeri jututeemat . </s> </p>
<p> <s> " Ärge mind prouaks küll nüüd kutsuge ... ; ma polnd seda Eesti ajal ega lasknud end Vene ajal seltsimeheks kutsuda , " tõrjus Helene leebelt , " kui just vaja , siis olgu ma teile lihtsalt Helene või Aini ema ... ; sest ega teiegi pole enam esimeses nooruses . " </s> </p>
<p> <s> " See on isegi väga kombekalt öeldud , sest ma peaks enda kohta ütlema , et olen pigem esimeses vanaduses . " </s> </p>
<p> <s> Andreas oli tähele pannud , et mida kõrgema eani vanemad elavad , seda väiksemaks muutub neid lastest eristav ajavahe . </s> <s> Nõnda ta rääkiski Helenele anekdoodi saja-aastaseks saanud mehest , kes reporteri küsimusele , kuidas ta ennast tunneb , vastanud , et üha paremini , sest nüüd olevat ta muredest täiesti prii , kuna olevat saanud oma kaheksakümneaastase poja hooldekodusse paigutada . </s> </p>
<p> <s> Nad naersid . </s> </p>
<p> <s> " Laps jääb lapseks , olgu ta kolme- või kaheksakümnene , " täheldas Helene , " näe , minul oli Aini antud vaid kolmeks aastaks ja tütart kolmekümneks ... ; ja paljukest mul endalegi jäänd on ... ; aga kuni ära kutsutakse , tuleb ju kuidagiviisi elada ... ; " </s> </p>
<p> <s> Helene oli söömist lõpetamas . </s> <s> Ta tupsutas varrukast võetud taskurätiga vurruudemetes suunurki , pühkis meelekohtadele ilmunud higi – Andreas märkas , et ka Helene kaenlaalused olid higised , kuigi erilist lõhna ta ei tundnud – ja muigutas suud , millest võis aimata , et ta puhastab keelega kunsthammaste alla jäävaid igemeid toidujääkidest . </s> </p>
<p> <s> " Aga mis see hädaldamine aitab , elu veereb oma rada , " ohkas Helene , " peab katsuma kuidagi sellel püsida . " </s> </p>
<p> <s> " Ja minul on ju lõppeks hästigi läind , " jätkas ta , " olen ikka Eesti vabanemise ära näind ja oma riigis elada saand ning tütretütregi jalule aitand ... ; ma ju ise ka lastekodus olnd ... ; nii et ma mäletan küll , mismoodi seal inimeseks kasvati . " </s> </p>
<p> <s> " Kuidas see juhtus ... ; kas sellessamas Rääma lastekodus ? " imestas Andreas ja pidi taas kord tunnistama , et Eesti on üksainus pere , kus inimeste saatused on üksteisega nii tihedalt läbi põimitud , otsekui pajuvitstest korvipunutis . </s> </p>
<p> <s> " Rääma lastekodus jah , " noogutas Helene . </s> <s> " Siis oli see uhke häärber , kui me , mina ja mu kuus õde-venda , sinna läksime ... " </s> </p>
<p> <s> " Ise läksite ? " kergitas Andreas imestusest kulme . </s> </p>
<p> <s> Niisugust asja polnud ta varem kuulnud . </s> <s> Lastekodusse oli lapsi ikka korjatud või saadetud . </s> <s> Andreasele meenus , et Pärnu lastekodu saigi alguse sellest , et linnaisad otsustasid tänavalapsed ja orvud kokku koguda ning neile varjupaiga luua . </s> <s> Viktori saatekiri ei teinud temast mitte ainult lastekodulast , vaid oli lausa sünnitunnistuse eest . </s> <s> Aga et tee sinna vabatahtlikult ette võeti , see pidi ikka olema viimane häda ... </s> </p>
<p> <s> " Mis meil üle jäi , " laiutas Helene käsi . </s> </p>
<p> <s> 1937 . aasta mais , kui Helene ema oli järjekordselt käima peal – Helene mäletamist mööda hakkas ta ootama juba kümnendat last , sest Helene kaks nooremat õde-venda olid juba surnud , üks kohe pärast sündimist , teine kolmeaastaselt tiisikusse – , oli ema otsustanud nurgavoodisse heita . </s> <s> Noil aegadel oli tavaks nii sünnitust kui ka aborditegemist selliselt nimetada . </s> <s> Aga sinna ta ka jäi , sest verejooks ei tahtnud peatuda ja lõpuks tabanud teda veel veremürgitus . </s> <s> Õige pea pärast ema matuseid hakanud aga isa lastest eemale hoidma ja suve lõpuks oligi ta juba uue naise leidnud ning pere juurest jalga lasknud . </s> <s> Lastest vanim , viieteistkümneaastane Helene korjas ühel augustipäeval vähemad õed-vennad kokku ja kuna lastekodu asus nende sünnikodust vaid mõnesaja meetri kaugusel , siis jäi ainult käimise vaev . </s> </p>
<p> <s> " Selle pildiga lähen ma ükskord koos hauda , " tunnistas Helene veekalkvel silmi , " olime siis oma Lumivalgekesest ilma jäetud seitse päkapikku , kes kuresaabastes jalgadega mõõtsid iga sammu , mis neid lastekoduni viis . </s> <s> Meie ema juurde ei tulnud printsi , kes ta kirstust oleks suudlusega ellu äratand ... ; rivi ees läksin ema asemel mina ja kolmeaastane Jüri oli koos kanaga rivi lõpus . </s> <s> Ja siis me koputasime lastekodu uksele ... ; seisime selle ees nagu lendu hirmutatud pääsuparv ... ; sellest on möödas nüüd terve eluiga ... ; mõnikord mõtlengi , et ammuseid juhtumisi loed otsekui raamatust , kuigi oled ise seda kõike läbi eland . " </s> </p>
<p> <s> Neid olevat võetud siiski väga hästi vastu ja ühte jäetud . </s> <s> See , mis Helene Andreasele oma lastekoduelust rääkis , ei erinenud suuresti Viktori elust , sellest , mida Andreas oli 1950ndatel kõrvalt näinud ja nüüd ka arhiivipaberitest välja lugenud . </s> </p>
<p> <s> " Lastekodu elu oli normaalne , ainult natuke liiga range , " meenutas Helene . </s> <s> " Kõike , mida tegid , pidid tegema väga korralikult , kui tegid lohakalt , pidid uuesti alustama . " </s> </p>
<p> <s> Helene kirjelduses nägid lastekodulapse päevad välja selliselt . </s> <s> Hommikul äratus kell seitse , siis tuli abistada nooremaid voodi kordategemisel ning riietumisel . </s> <s> Kui juhtus olema põrandapesukord , siis tuli ka sellega enne sööki valmis saada . </s> <s> Hommikusöök oli kell kaheksa ja toiduks olid võileib , viljakohv ja puder . </s> <s> Kooli mindi kell pool üheksa , lõuna oli kell kaks , lõunaks oli kas supp või pekikastmega kartul , magustoiduks kissell või kompott . </s> <s> Õhtusöök oli kell kuus , jällegi puder või piimasupp koos võileivaga . </s> <s> Arsti poolt verevaesteks või kopsuhaigeteks tunnistatud lapsed said enne lõunat kaerahelbeid vahustatud toore munaga . </s> <s> Väikestele lastele anti õhtuoodet , milleks oli moosisai ja klaas piima . </s> <s> Igatahes tühja kõhtu ei pidanud keegi tundma ja kui see nii oligi , siis tarvitses vaid kööki minna ja kokal leidus ikka midagi lapsele kätte anda või suhu pista . </s> <s> Enne sööki pidid kõik lauas hetkeks püsti tõusma ja vaikseks jääma ning seejärel kasvataja korraldusel söömist alustama . </s> <s> Ka lõpetamisel seisti püsti . </s> <s> Küllap oli see jäänuk kunagisest söögipalverituaalist . </s> </p>
<p> <s> Suuremad lapsed , Helene kaasa arvatud , pidid lastekodu aeda korras hoidma , rohtu kitkuma ja kastma . </s> <s> Suvel käidi koos kasvatajatega mustikal ja seenel , iga-õhtune ujumine jões oli päeva oodatuim hetk . </s> <s> Suuremad poisid käisid omatahtsi maal karjas , keegi selleks neid ei sundinud . </s> </p>
<p> <s> Enne kooliminekut kontrollis kasvataja , kas lapsed on ikka korralikult riides . </s> <s> Helene mäletamisi paistis see olevat lastekodule auküsimus , et lastekodulapsed ei peaks tundma end teistega võrreldes kehvematena . </s> <s> Talvel oli tüdrukute kooliriietuseks valge kraega tumesinine villane kleit , must põll ning mustad villased sukad , poistel aga korralikud ülikonnad . </s> <s> Koolist tulles pidi kooliriided vahetama koduriiete vastu . </s> <s> Peale lõunasööki anti väike tööülesanne , millega tuli valmis saada enne õppetükkide valmistamisele asumist . </s> <s> Tüdrukutel oli selleks tavaliselt pesutriikimine , poistel puudelõhkumine ja kööki kandmine . </s> <s> Kell neli pärast lõunat mindi klassituppa järgmiseks koolipäevaks valmistuma . </s> <s> Kes said varem tehtud , võisid lahkuda . </s> <s> Klassitoas oli kolm rida koolipinke . </s> <s> Esimestes pinkides istusid nooremate klasside õpilased , taga vanemad . </s> <s> Ka kasvataja istus klassitoas , aidates väiksemaid , esimese kuni neljanda klassi lapsi . </s> <s> Suuremad pidid ise hakkama saama . </s> </p>
<p> <s> Pühapäevad lastekodus olid vabad . </s> <s> Kes oli end korralikult üleval pidanud , sai loa linna peale minna . </s> <s> Linnaluba anti peale hommikusööki , see kestis kella kümnest kella viieni õhtupoolikul . </s> <s> Kojutulek pidi olema täpne . </s> <s> Hilinejad järgmisel pühapäeval linnaluba ei saanud . </s> <s> Kasvataja andis linnaskäimiseks taskuraha , mis poistel , kes karjaskäimisega olid seda ise teeninud , võis olla päris suur . </s> </p>
<p> <s> Headele õppijatele anti võimalus jätkata gümnaasiumis . </s> <s> Teised läksid tööstuskoolidesse või kaubanduskooli , neile võimaldati ühiselamukohad . </s> <s> Enamasti lahkuti lastekodust 17–18-aastaselt . </s> <s> Kui mindi tööle , siis pidi vaatama niisuguse koha , kus oli võimalik ka peavarju saada . </s> <s> Paljud otsisid iseseisva elu alustamiseks üles oma sugulased , kes nad siis enda juurde võtsid , kuni nad ise endale elamise jõudsid üürida . </s> </p>
<p> <s> Helene , kellel oli oma õdede-vendade hoidmise kogemus , sai lastekodust lahkudes koduabilise koha ühte arstiperekonda . </s> <s> Helenele öeldi , et ta on õnneseen , sest selline võimalus avanevat üliharva . </s> <s> Arsti perel oli Ringi tänaval tenniseväljakute taga äsja valminud kahekorruselises majas viietoaline korter , milles teenijatuba asus köögi taga , koridorist omaette sissepääsuga . </s> <s> 1939. aasta imeliselt soojas septembris , mil sõda oli just alanud , – aga Helenele räägiti , et see kestab vaid mõni nädal ja Eestit ei puuduta , sest Stalin ja Hitler on vastastikuses mittekallaletungis kokku leppinud – astuski ta üle oma tulevase teenistuskoha läve , mille kitsaste klaasakendega valge uks peitis ühtlasi Helene esimest oma kodu – kuueruutmeetrist helehallil taustal valgeroosiliste paanidega värskelt tapetseeritud kambrikest seinakapi , kitsukese voodi ja lauakesega selle kõrval . </s> <s> Helene ütles end tänini tundvat sõõrmeis kartulitärklisest kliistri lõhna , mis teda tuppa astudes esimesena vastu võttis . </s> <s> Ta asetas kappi oma lastekodust saadud " kaasavara " : kleidi , kaks paari pesu , mantli ja mütsi ning kingad , kaks voodilina ja padjapüüri . </s> <s> Voodile asetas ta kaasa pandud teki ja sulepadja . </s> <s> Sellel oli sama märge ja number , mis voodipesulgi : " Pärnu lastekodu – 777 " . </s> <s> Helene mäletas , kui rõõmus ta oli olnud , avastades , et talle just selline numbrikombinatsioon oli sattunud . </s> <s> Nüüd oli ta selle kaasa võtnud ja lastekodus kaisukaruks olnud õnnenumbriga padi hakkas ootama igal õhtul tema koristamisest , söögitegemistest , pesupesemisest , laste järele valvamisest väsinud pead ning käsi . </s> <s> Helenel oli nimelt kombeks uinuda , käed ümber padja põimitud . </s> </p>
<p> <s> " Selle padja peal puhkas Aini peagi , kui võtsin ta kaissu . </s> <s> Elasin siis juba omaette ühetoalises üürikorteris Uus-Sauga tänaval , sealt oli kolmsada sammu lastesõimeni , kus ma pärast sõda töökoha sain ... ; " . </s> <s> Helene ohkas . </s> </p>
<p> <s> " Ja kui mind pealekaebamise tulemusel 1949. aasta märtsis küüditama tuldi , siis võtsin padja kaasa Siberissegi . </s> <s> Aga kui rongilt maha saime , siis üks eriti julma olekuga sõdur kahtlustas , et olen padja sisse raha peitnud , lõi sellesse täägi ja raputas padja tühjaks – kogu loomavaguni ümbrus sai lendlevaid sulgi täis ... ; langesid nagu lumehelbed raudteele ja kraavi . </s> <s> Aga ma ei nutnud , kuigi mõtlesin sel hetkel , et jäin ilma Ainist ja nüüd ka lastekodust , mille mälestusena mul see padi ju kaasas oli ... ; ja õnnest , mida see kolmekordne seitse pidi näitama ... ; " </s> </p>
<p> <s> Helene tõusis lauast , raskelt , püüdes hingeldust või nuttu tagasi hoida . </s> <s> Ta korjas nõud ja hakkas neid voolava kraanivee all loputama . </s> </p>
<p> <s> Andreas jäi istuma . </s> <s> Ta pidi endale tunnistama , et kui ta paar kuud tagasi oli Viktori kutse peale tulnud uurima võimalust päästa lastekodu hävingust , siis nüüd seisis ta ise hävinud ja hävitatud elude keskel . </s> <s> Ja need ei olnud talle võõrad elud – ükski elu pole seda ! – , vaid kümnete niidikeste ja sõlmedega ühte seotud saatused , mis avanevad kord lootusesäras , kord tulvil salapäraseid vihjeid , kord traagilises pöördumatuses . </s> <s> Ja tema , Andreas , näeb ja kuuleb seda , ja peab ehk kirjutamagi sellest ; aga üha enam tunneb ta end frantsiskaani mungana Umberto Eco " Roosi nimest " , kes ise oma elu lõppvaatusesse sisenenult ei suuda mõista , kas tema poolt kirjutatu sisaldab mingit peidetud tähendust või isegi mitut või ei sisalda ta mitte ühtki . </s> <s> Jah , ta pidi endale tunnistama , et ka kõige suurematest kannatustest ja suurimast õnnest jääb lõpuks järele vaid nimi – roos kaob , meil on vaid roosi nimi . </s> <s> Elu paradoksaalsus selles seisnebki , et ta ei püüa kunagi kinni iseenda kirjeldust . </s> <s> Tegeliku sündmuse ja sõnadeks saanud loo vahele jääb igavene kuristik . </s> </p>
<p> <s> " Ei , ma ei nutnud , " jätkas Helene üle õla Andrease poole vaadates , " ma olin noore inimese eneseusku ... ; ma teadsin , et mul on veel mitu elu elada ... ; kõik noored inimesed teavad seda ... ; " </s> </p>
<p> <s> " Aga Ain õnnestus teil päästa ? " küsis Andreas ettevaatlikult . </s> </p>
<p> <s> " Ainil õ n n e s t u s pääseda . " </s> </p>
<p> <s> Helene sõnarõhutuses tundus olevat ühtaegu kergendust ja kahetsust . </s> <s> Helene olevat just küüditamise ööl jätnud oma poja – mälestus teenijakambris arstist perekonnapeale kaotatud süütusest – sõbrannast kaaskasvataja hoolde . </s> <s> See oli võimalik ja Ainile tuttav keskkond , sest Helene oli jäänud Ainiga ka ise tihti ööseks lastesõime , kui oli tema kord valvata . </s> <s> Aga sel varakevadisel ööl , mil sulaveed – iga väiksemgi kraavinire ja oja – kiirustasid vaiksel vulinal oma kandamiga jõe ja sealt edasi jääkaane all vabanemishetke valvava Pärnu lahe poole , et siis , kui laht juba ääreni sulavett täis ja ranna piiril otsekui pärmist puhevil taigen potikaane alt ennast välja oli pressimas , et siis paisata see jäämass nagu liustik kilomeetrite kaugusele kostuva raginaga avamerele ; sellelsamal ööl tahtis ta nautida vabadust ja lähedust oma toonase kallimaga . </s> <s> Ta tahtis , et ei peaks valvama , kas kitsukese korteri teises seinas asuvas lapsevoodis on Ain juba uinunud , selleks et tema oma voodis võiks segamatult anduda mehele , kellest ta lootis Ainile kasuisa ja oma järgmisele lapsele isa . </s> <s> Ta tahtis tunda oma rüpes küpsevat suve ja kuulda ööbiku laksutamist , kire haripunkti tunglevate kehade hingeldust , viljastumise õnne . </s> <s> Nii muidugi k u j u t l e s Andreas tookordset Helenet lootmas , naine ise vältis oma jutus üksikasju ja nende paisutust . </s> </p>
<p> <s> " Aga te ei usu , et kallima asemel seisavad mul uksel hoopis püssimehed ja annavad pakkimiseks aega kaks tundi , et mind siis raudteejaama viia ... ; kui nõukogudevastast elementi ... ; Nii mulle öeldaksegi : " Olete valitsusvastase tegevuse eest määratud asumisele väljaspool ENSV territooriumi , " ja põhjuseks tuuakse , et ma olla varjand metsavendadega koostööd teinud Peeter Leitenit – noh , seda minu kallimat , keda ma pikisilmi ootasin ... ; Ja hiljem , kui mu kaks nooremat õde tahavad Aini enda juurde võtta ... ; siis seda neile ei võimaldata ... ; ja Ainist saab lastekodulaps . </s> <s> Ta peab läbi käima sama tee , mis tema emagi . " </s> </p>
<p> <s> Helene kuivatas nüüd nõusid . </s> <s> Andreas tajus mingit absurdset vastuolu . </s> <s> Helene lugu , mis väärinuks ettelugemist ja kuulamist kirikus , igatahes mingis pühas paigas reekviemi taustal , hargnes ühe nimetu korteri köögiuberikus söögilõpetamise tähe all , taustaks kraanist voolava vee pahin , sööginõude kolin ja askeldused . </s> </p>
<p> <s> " Keegi pidi ju siis selle ajendama ? " otsis Andreas põhjust . </s> </p>
<p> <s> " Sain sellest teada alles pärast tagasitulekut ... ; korraldajaks oli Aini tegelik isa . </s> <s> Tema oligi pealekaebaja . </s> <s> Ta tegi seda hirmust minu ja Aini ees ... ; omaenda naha , oma pere ja nime päästmiseks ... ; Aga ma ei läind viiekümne kaheksandal , kui tagasi tulin , seda talt küsima . </s> <s> Mu eneseväärikus ei luband seda . " </s> </p>
<p> <s> " Milline tõbras ? " imestas Andreas , märgates samas , et tema kaastunnet väljendama määratud meeleavaldus ei jõudnud Heleneni . </s> </p>
<p> <s> " Aga ma kinkisin talle oma süütuse ... ; ja ta oli ikkagi mu lapse isa ... ; kuigi laps ise oli patu vili . " </s> </p>
<p> <s> Vana , kuid endiselt virge naise pilgus oli hoiaku salapära , mis jääb meestele igal juhul lõpuni mõistmata . </s> <s> Seal , kus mehed ootavad musta eesriide tagant ootamatult esile tormavat kättemaksu , valendab hoopis naise andestus ja kaastunne ; teisal , kus mängus võib olla mõni möödaminev tühine eduseis , mida mees ei vaevu märkamagi , haarab naine sellest kinni otsekui viimsest eluvõimalusest . </s> <s> Naiste eneseohverdus võib küündida masohhismini , samas on nad armastuses jäägitud egoistid . </s> </p>
<p> <s> " Ja võib ju olla , et ta karistas mind selle eest ... ; et ma pärast Aini sündi keeldusin jätkamast armukesena , kuigi ta otsis mulle korteri ja maksis algul selle üürigi ära . </s> <s> Aga kui tast sai haigla peaarst – kurjad keeled rääkisid , et tal olevat olnd teeneid , sest Saksa ajalgi töötand ta venelaste heaks ja hiljemgi hoidnud sidemeid KGB-meestega , igatahes oma eestiaegses korteris elas ta uhkelt elu lõpuni , kuigi teistel võeti need käest või jagati ühiskorteriteks – nojah , kui ta siis veel teada sai , et mul on uus sõber silmapiiril , siis muutus ta kiuslikuks ... ; Ükskord ma ütlesin talle ühe poliitnõupidamise lõpus – koosolekuid oli Stalini ajal nagu musti kärbseid lehmakoogi ümber ja kohalolek oli karistuse ähvardusel kohustuslik – , kui ta jälle küsis , miks ma talle truudust murran – kujutage ette , abielumehele truudust murda ! – , et vaata , kui kostan kellelegi , et sa oled minu vägistaja , lapse isa ja armuke pealekauba , siis vaatas ta mind säherduse altkulmu pilguga , nagu mõni metsloom enne ohvril kõrri kargamist ... ; " </s> </p>
<p> <s> Seda rääkides ei tulnud Helene näkku kurjusepinget . </s> <s> Ta oleks otsekui jutustanud kellegi teise elulugu , millest ta ise on vaid kusagilt lugenud . </s> <s> Mitte ainult Helene , vaid ka paljude teiste Siberisse küüditatud eestlaste puhul oli Andreas tähele pannud , et nad ei meenutanud kaotatud aastaid , läbi elatud alandust vihkamisega . </s> <s> Kui nad üldse rääkisid , siis kõige enam oli see kibestumus , aga sedagi varjutas sageli leebe huumor ja isegi uhkus selle üle , et ühe peaaegu olematu väikerahva liikmena suudeti kohaneda ka kõige võimatumates tingimustes . </s> <s> Äkki ongi eestlaste ime selles , et nad elavad olemise ja olematuse piiril : olla nad ei julge ja sageli ei anta neile ka seda võimalust , aga ka olematusse langemast nad keelduvad . </s> </p>
<p> <s> Helene küüditamise lugu , nagu ta seda Andreasele jutustas , oli üks eestlaste " harilikumaid " saatusi . </s> <s> Tema asukohaks oli määratud Tšargarõ küla Novosibirski oblastis . </s> <s> Kolhoosi nimi oli otsekui anekdoodis : " Dobrovolets " – " Vabatahtlik " . </s> <s> Ta pandi ühte majja koos samuti küüditatud läti perega . </s> <s> Algul käis ta koos meestega metsatööl küttepuid varumas , siis aga töötas põllul , kuni pääses kolhoosikontorisse palgaarvestajaks , maksis brigaadides palka , luges kokku töötunde ja -päevi . </s> <s> Seltsielu elati sealmailgi . </s> <s> Noored ja ka need , keda Siberi karmid talved ning vaimne ahistus ja ränk töökoorem ei murdnud , korraldasid kokkusaamisi , õppisid näitemängu , esinesid üksteisele , käisid tantsupidudel . </s> <s> Ühel niisugusel peol oligi Helene kohanud Arturit , kes oli Viljandimaalt Hallistest koos oma vanematega Siberisse küüditatud juba 1941. aasta juunis . </s> <s> Ta oli Helenest aasta noorem , kuid vangilaagris läbipõetud tüüfus oli vajutanud ta näkku vaod ja külvanud juustesse halli , nii et kui Helene teda kohtas , arvas ta , et on endast kümmekond aastat vanema mehe leidnud . </s> <s> Talle tuli üllatusena , et Artur oli veel vallaline . </s> <s> Armastus Siberis – see on natuke nagu kahe vangi lähenemine ja kokkuelamine , rääkis Helene . </s> </p>
<p> <s> " See ei olnd nii nagu nüüdsel ajal , et hommikul heidetakse teineteisele silma ja õhtul jõutakse juba ühe teki alla . </s> <s> Me olime Arturiga ikka mitu aega sõbralikus ja seltsimehelikus koostöös , " muheles Helene . </s> </p>
<p> <s> Poole aasta möödudes olid nad end registreerinud abielupaariks kohalikus külanõukogus ja elamised ühte kolinud . </s> <s> 1953. aastal oli neil sündinud tütar Anna . </s> <s> 1958. aastal said nad õiguse Eestisse tagasi pöörduda , küll mitte Pärnusse ega ka Viljandisse . </s> <s> Helene ja Artur asusid Mõisakülla , kus Helene õde juba ees elas ning aitas neid kohaneda taas Eesti eluga . </s> <s> Mõisaküla oli selle poolest hea , et ta jäi Pärnu ja Viljandi vahele . </s> <s> Hallistesse , Arturi vanasse kodukohta , kus talude asemel laiutas nüüd sovhoos , jäi vaid paarkümmend kilomeetrit . </s> <s> Artur oli leidnud tööd tol ajal tähtsa raudteekeskuse Mõisaküla depoos , Helene läks kohalikku lasteaeda . </s> <s> Noori inimesi ja lapsi oli 1950ndate–60ndate Mõisakülas palju . </s> <s> Tallinna ekskavaatoritehas oli siia rajanud oma tsehhi , töökäsi sellesse Läti piiri äärde jäävasse alevikku saabus nii ümberkaudsetest küladest kui ka Tallinnast endast . </s> <s> Nädalavahetustel käis pere sõjatrofeest " Opeliga " , mis oli sõidukorda seatud , Arturi lapsepõlvemaid vähemalt silmaga mõõtmas . </s> <s> Kodutalu ennast oli 1949. aastal kolhooside tegemise pöörasuses üritatud külakeskusesse vedada , aga see polnud vist õnnestunud . </s> <s> Nüüd oli sellest järele jäänud vaid maakividest vundament . </s> <s> Siiski oli Artur rõõmustanud , sest elu polnud tema sünnikodust päriselt lahkunud : uusasukad – karjatalitajast naine ja traktoristist mees – olid lagunenud maja kõrvale ehitanud tollele ajale iseloomuliku kõrge katuseviiluga maja , laudas oli pudulojuseid , sirelitest piiratud õue laudapoolses otsas kõrgus suur heinakuhi , varras keskel otsekui välgupüüdja . </s> </p>
<p> <s> Helenel polnud oma kodukohas Pärnus midagi imetleda . </s> <s> Ja kodugi oli see olnud niivõrd , kuivõrd see oli olnud lastekodu . </s> <s> Ta oli juba Siberi-aja viimastel aastatel uurinud võimalust Aini lastekodust ära võtta , ja kuigi Ain oli linnaloa saades Pärnus elava tädi ja onu pool käinud , polnud poiss ise huvitatud sugulaste juurde elama minekust . </s> <s> Helene oli siis pojale kirjutanud , ent vastuskirjast õhkus jahedust . </s> <s> Helene ei saanudki oodata igatsusest nõretavaid ridu , sest Ainist läks ta lahku , kui laps oli kolmene . </s> <s> Ja kaheteistkümneaastane laps kirjutabki alles lihtlauseid . </s> <s> Ainile oli Helene pildi-emaks . </s> <s> Kui ta siis Siberist pääsenuna tahtis pojaga kohtuda – ja Arturgi oli nõus Aini meheks kasvatama – , leidsid nad eest haua . </s> </p>
<p> <s> Ent nagu Andreas kuulda sai , polnud Helene saatusepillutused veel sellega lõppenud . </s> <s> Kuni sinnamaani , mil tütar Anna 1971. aastal Mõisaküla keskkooli lõpetas ja Tartu ülikooli geograafiat õppima pääses , läks elu oma keskmist rada : ots otsaga väljavedamine palgapäevast palgapäevani , kolimine kahetoalisest korterist plokkmaja kolmetoalisse , lõputud remontimised , nuputamised , kust saada seda ja teist , aineline kitsikus , aga sünnipäevadel ikkagi lookas lauad , aeg-ajalt puhkevad kodutülid viinamaiaste sõprade pärast , suved-talved oma üksluises reas , ainsaks vahelduseks laupäevased kinoskäigud kuni televiisori tulekuni , sealtpeale kõik aastad aga pärast tööpäeva röntgensiniselt helkiva ekraani ees kuni tukastuseni puust painutatud ja poleeritud käetugedega diivanil või tugitoolis ja sealt edasi juba vajumine kägisevasse voodisse . </s> </p>
<p> <s> Siiski meenus Helenele üks ta elu tähetundidest . </s> <s> Kummalisel kombel polnud see Siberist naasmine , sest lõpuks oli ta ju oma õnne Siberis leidnudki . </s> <s> See oli hoopis kümme aastat hiljem . </s> <s> Ta oli just saanud nelikümmend seitse – küllap Andreas teab oma abikaasastki ( jah , ta teadis tõepoolest , möönis Andreas endamisi mõrult ) – , et see on ühele naisterahvale pöördeline iga , kus ta alles tõeliselt vabana looduse sunnist oskab maailma hinnata ja valitseda , kus ta ei pea enam muretsema veel sündimata laste pärast või hirmu tundma ootamatu rasestumise ees , kus ta saab valitseda oma tundeid ja vaadata elule emaliku mõista püüdmisega . </s> <s> Just siis saab üks naine ilmapuuks , kelle ümber keerlevad lapsed ja õige pea lapselapsed , pere ja suguvõsa , minevik ja tulevik . </s> <s> Tema , Helene , tundis matrooniks küpsemist 1969. aastal , kui eestlased pidasid oma laulupidude sajandat sünnipäeva . </s> <s> Ta mäletas kahte hetke , mil see äratundmine teda selgelt läbis : esimene hetk , kui ta oma töökaaslastega Mõisaküla raudteejaama perroonil Tallinna sõitvasse erirongi astus ja kõigis vaguneis kohtas rahvarõivais ja hingestatud nägudega inimesi . </s> <s> Ta oli endalegi laskunud õmmelda rahvarõivad . </s> <s> Saaremaalt Jämajalt pärit õmbleja oli öelnud , et tal on käe sees vaid oma kihelkonna lõiked ja mustrid . </s> <s> Nõnda siis sai Helenestki rõiva poolest saarlane : valge pitsiga ääristatud ja tikitud rukkilillekaunistustega valged linasest käised langemas täidlastelt rindadelt masaja vöö kohale , hõbedast kuhiksõlg kaunistamas rinnaesist , lillkirjaga ehitud tanu vesinikuga kollakasvalgeks pleegitatud juustel , puusadelt kellukjalt langev must kandadeni ulatuv kurrutatud peenvillane seelik – seesama , mis tantsukeerus paisub ja tõuseb tünnikujuliseks toruks , mille alt valgetes sukkades ja pasteldesse kängitsetud jalgade välkumine paneb külmemagi mehepoja vere vemmeldama . </s> <s> Ja tema , Helene , kõrval Artur pikas mustas mulgi kuues , pahklikud soonilised käed surumas musta viltkaabut külje ligi , et see rahvamurrus muljuda ei saaks . </s> <s> Oh , kui uhked olid nad siis , ja õnnelikud : kogu rong oli otsekui üks suur lillesülem , mis loksus tiira-taara kõikudes oma kitsastel rööbastel laulupeole ! </s> </p>
<p> <s> Ja see teine hetk , kui ta läbi Tallinna südalinna Kadriorgu voogavas inimjões lauljatele ja tantsijatele tervituseks hääle oli kähedaks hüüdnud – teiste hulgas ka oma tütrele Annale , kes Pärnumaa , tookord küll veel Pärnu rajooni kolonnis Mõisaküla koolikoori koosseisus rõõmsalt paberist rukkilille lehvitas ja " Ema ! </s> <s> Ema ! " hõikas – ning kui ta kõik keisritele , see tähendab parteimeestele kohustuslikud laulud ära oli kuulanud ja seejärel laulupeo finaalis tõusis päikeseloojangus koos kümnete tuhandetega laulma Koidula-Ernesaksa pühalikku " Mu isamaa on minu arm " , siis tundis ta südant lõhkemas , siis tundis ta , et temagi on üks Eesti emadest ja et see seisus , mis kehtib ainult siin , Tallinna lauluväljaku ja Eesti lõunapiiril asuva Mõisakülaga tähistatud ruumis , seisus , mis sünnib ja sureb selles , on tema , Helene jaoks ometi privileeg , eelisseisund , ükskõik kui ajutine või tagasipöördumatu see ka poleks . </s> </p>
<p> <s> Helene pidanuks õnnelik olema sellegi üle , et ta juba viiekümneselt vanaemaks sai , kui see poleks tähendanud talle endale emapõlve uuesti läbikäimist . </s> <s> Esimesel ülikoolisuvel , välipraktika aegu oli ta tütar kursusekaaslasest poisiga käima hakanud ja rasedaks jäänud . </s> <s> Helene mäletas , kuidas tütar ühel septembrilaupäeval Tartust koju sõitnud , pisarais ja hirmust suured silmad peas , talle kaenlaalusesse puges ja lohutult nutma puhkes . </s> <s> Tütar oli juba aborditegemise otsuse teinud , sest poiss oli ülikoolist sõjaväkke kutsutud ja lapsesaamine tähendanuks ülikooli poolelijätmist . </s> <s> Ta oli juba tuttava arstitudengi kaudu isegi haiglassemineku päeva kinni pannud . </s> <s> Nüüd tahtis ta vaid emalt julgustust saada , sest hirm oli ühesugune , nii abordi kui ka tulevase sünnitamise ees . </s> </p>
<p> <s> Helene oli seda kõike kuuldes lasknud kõigepealt tütrel rahuneda . </s> <s> Aga aborditegemise otsus liigutas temas midagi . </s> <s> Talle meenus oma naiseelu algus , üks külm jaanuariõhtu 1942. aastal . </s> <s> Helene oli siis koduabilisena juba kolmandat aastat tohtri pool teeninud , kui lõvilakaga , tihedate ja karedate juuste – just sellised need olid , sest Helene oli neisse surunud oma sõrmed – , laia lauba , puhmas kulmude , prillide tagant jälgivate usalduslike vesihallide silmade ja pehmete soojade kätega – neid tundis ta silitamas oma puusi ja erutusest prinkis rindu – peremees oli nende majast kvartali kaugusele jäävast hospidaliks muudetud tütarlastegümnaasiumist naasnud ja Helene kambrikesse astunud hoolitsevalt küsima , ega seal liialt jahe pole , ning soovitanud Helenel oma kabineti sohval magada , proua olevat samuti selle mõttega päri . </s> <s> Helene kerinudki siis oma voodiriided ümber " Pärnu lastekodu – 777 " nimelise padja kokku ja läinud kabinetti . </s> <s> See oli 1930ndate aastate vist inglise stiili järgiva sisustusega : kahe külgkapiga , rohelise kaamelivillase riidega kaetud lauaplaadiga massiivne kirjutuslaud akna all , laual rohelise seenekujulise kupli ja kõrge pronksist jalaga lamp , laugjalt vormitud seljatoega ning nahkpolsterdusega kirjutuslauatool , kahes seinas ja ka ukse kohal laeni kõrguvad raamaturiiulid ning pruun " nööbitatud " nahkne kabinetidiivan , milles Helene tundis end ära kaduvat – nii pikk ja lai oli see tema õblukese neiukeha jaoks , iseäranis kui ta seal teki all end veel kägarasse keris . </s> </p>
<p> <s> Helene teadis küll , et tohtripere lapsed olid aastavahetuseks maale sugulaste poole saadetud ja nad polnud sealt veel tagasi tulnud , aga et ka prouat polnud kodus , see tegi teda pisut ärevaks . </s> <s> Küllap ta varsti jõuab , rahustanud end Helene , tohtrihärra ju ise kinnitas , et selline olevat olnud ka proua tahtmine , ning surus pea sügavamale oma õnnepatja . </s> <s> Ta oli vist tukastanud , kui silmade avanedes nägi kuuvalguses enda ees seismas tumesinises hommikumantlis peremeest . </s> <s> Too süütas parasjagu laualampi ja vabandas , et oli tulnud riiulist üht raamatut otsima . </s> <s> Aga ta jäi , istus , raamat käte vahel , Helene kõrvale ja rääkis , kui rahul ta on , et Leeni – võib ta ju teda Leeniks kutsuda ? – majapidamist korras hoiab , ja sellest , kui armas laps ta on ja kuidas ta tema ilu on vargsi imetlenud , et ta meenutab talle Vivien Leigh'd , seda kuulsat ameerika filmitähte , ja et ta tahaks olla Clark Gable ja et küllap nad tahaksid mõlemad oma unistustes olla hoopis keegi teine , kui nad seda täna olema peavad , aga maailm on hulluks läinud ja seetõttu iga hetk , mis üksteisele kingitakse , kuldaväärt ja nii edasi </s> .... <s> ; </s> </p>
<p> <s> " Ja nii ta rääkiski mu ära , mina sulasin ta sõnadesse ja hiljem ta sülle , " tunnistas Helene . </s> <s> Muidugi oli see kõik tagantjärele mõelda maguslääge jäljendus mõnest " Vaga Jenoveva " stiilis raamatust , mida Helenegi oli saanud lugeda , või Hollywoodi armastusfilmist , mida ta alles vanuigi nägi – ja seda veidram oli aduda kokkukõla omaenda noorusega – , aga see eneseavastamise läve ületamine oli otsekui šokolaadi esmakordne maitsmine , milles mõru ja magus uimastavad korraga meeled ja sa üksnes maitsed ja joobud sellest maitsest . </s> <s> Arstihärra oli pakkunud Helenele sel ööl tõepoolest šokolaadi – esimest korda elust tundis Helene selle maitset , nagu ka seda , mida tähendab hoolitsev hell sülelus . </s> <s> Šokolaad – tavatses Helene hiljem öelda – see on paradiisimaius , vabaduse magusus käib ees , aga mõru järelmaitse jääb keelepärale . </s> <s> Helenele meenutas šokolaad tema naiseks saamist . </s> <s> Sealtpeale algas kolm aastat väldanud armukeseelu , ettevaatlikult seatud , mitmekordselt varjatud , üllatuste eest kindlustatud . </s> </p>
<p> <s> Kuni ükskord 1945. aasta aprilli algul , kui sõja lõpp juba silmapiiril , oli tohtrihärra ( nüüd võis Helene küll nimetada teda juba eesnime pidi Hugoks ) veidi svipsis ja ülevas meeleolus koju tulnud – ta naine oli tänaval lombijääl libisenud ja puusaluumõraga haiglasse sattunud , lapsed taas sugulaste pool maal – , söönud koos Helenega õhtust , pakkunud talle likööri , rääkinud , kuidas äsja vabastatud Eesti teeb pärast sõda venelastega lepingu ja tema , Helene , võib edasi õppida kodutöökoolis , tantsitanud Helenet grammofoniplaadi järgi – see oli inglise valss , Helene mäletas teravalt selle tantsu tõuse ja langusi , ta küll ei osanud tabada õiget rütmi , aga Hugo hõljutas teda kindla käega – , kuni haaras ta sülle ning kandis magamistuppa . </s> <s> Helene oli küll sosistanud , et ta on ohutsoonis , aga Hugo oli ühmanud : " Mis sest , elatakse vaid üks kord " ja nad vajusid nagu vastnaitunud noorpaar kogu öö kestvaks kireks laia abieluvoodisse . </s> <s> Nii olevatki Ain alguse saanud . </s> <s> Helene ei pidanud teda patu viljaks mitte sellepärast , et sigitajaks oli abielumees ja tema ise alles tüdruk , vaid sellepärast , et see juhtus abieluvoodis . </s> <s> Ta oli kurjasti kasutanud teise naise usaldust ja rüvetanud tema püha paika . </s> <s> See teadmine oli jäänud Helenet vaevama kõik järgnevad aastad . </s> <s> Ja ta polnud kindel , et kuigi tema küüditamises süüdistati ta endist peremeest , kes keelitas pärast Helene rasedusest teadasaamist teda aborti tegema , lubanud isegi parima arsti selleks korraldada , võis kättemaksu mõte ometi alguse saada ka Hugo naisest , kellele mees mingil hetkel oma truudusemurdmisest võis pihtida . </s> </p>
<p> <s> Nüüd oli aga ta oma tütar kordamas Helene saatust . </s> <s> Ja ta pidi teda kaitsma asuma . </s> <s> " Ei , Anna , abort jääb küll ära , laps tuleb ilmale kanda , " oli ta tütrele kinnitanud . </s> <s> " Ja ülikoolist võtad akadeemilise pooleks aastaks , siis hakkad nädalavahetuse tordikarbi-emaks ja poiss või tüdruk , kes ta sul ka ei tule , hakkab minuga koos lastesõimes ja -aias käima . " </s> </p>
<p> <s> Nii ka läks , Helene koos Arturiga kasvataski oma tütretütart , Anna ise lõpetas ülikooli , jätkas aspirantuuris , sai laboratooriumijuhatajaks , käis nädalavahetustel last vaatamas , võttis teda kaasa matkadele . </s> <s> Aga ta ei abiellunud , kuigi – nagu Helene oli vihjest aru saanud – tal oli kindel partner , aga õnnetuseks taas abielumees . </s> <s> Mis needus see küll on , oli Helene mõelnud , et tema ja ta tütar oma armastust varastama pidid , kuigi enda ja Hugo suhte kohta ei saanudki ta öelda , et see oli armastus . </s> <s> Naisele on armastus eeskätt hellus , teadmine , et keegi temast hoolib , teda jäägitult usaldab ja mõista püüab , ja nii võibki juhtuda ning sageli juhtubki , et selleks usaldajaks , hellitajaks saab hoopis abielumees , kes veetleb oma kogemuse ja tähelepanuga , mis ta enese pereelus on ununenud või kulunud harjumuseks , sest mehe oma naine pole osanud seda hinnata või võtnud enesestmõistetava kohustusena . </s> <s> Helene oli eriti viimastel aastatel tähele pannud , et noored naised ei rutanudki abiellu , elasid meestega , keda nad elukaaslasteks või lihtsalt partneriteks ja sõpradeks kutsusid , ja et väga paljud neist olid üksikemad , kellel nagu polekski olnud meeskaaslasi , kuigi enamasti teati , et nad aeg-ajalt kohtuvad selle või teise abielumehega . </s> </p>
<p> <s> Elu oli selles mõttes muutunud väga keeruliseks ja mitmekihiliseks , nagu mõni napoleoni kook , kus ametlikult teada olevate ja välja paistvate suhete all keerles mitmekordne sala-elu tulvil kirgi , lootusi ja pettumusi , ajutisi õnnehetki , reetmisi ja paljastusi . </s> <s> Bulvarilehed ja -ajakirjad tegidki nähtavaks ja müüsid just seda elu , aga nad võimendasid selle kõige labasemaid külgi . </s> <s> Ka raamatud , mille intriigideks ammutati energiat läbi kogu kirjanduse ajaloo just keelatud suhetest , armudraamadest , väljaspool abielu ja äbarikeks sündinud lastest , solvatud abielumeestest ja alandatud naiste hüsteerilisest kättemaksust , hakkasid nüüd eeskuju võtma nimelt kollasest ajakirjandusest . </s> <s> Raamatud olid tihtipeale kaotanud hinge ja mõtte , mis ju elus endas ometi ei puudunud , isegi neis suhetes , mis jäid väljapoole pitsatiga pabereid ja kiriku õnnistust . </s> <s> Inimesed kannatasid kõikjal , aga see , mida lugeda oli , meenutas pigem koerte pulma või kevadist indlemist metsas . </s> </p>
<p> <s> Helene tütretütrel , kellele vanaema eeskujul oli antud nimeks Leeni , ilmnes varakult lauluanne . </s> <s> Tõsi , Annagi oli laulnud koolikooris , aga muusikaõpetaja oli Anna tütre kohta öelnud , et tal on sama lummav " hele jael " nagu Krõõdal Tammsaare " Tõest ja õigusest " ja et seda kalliskivi ei tohi lasta tuhmuda , vastupidi , seda tulevat vääristada . </s> <s> Nõnda saatiski ta Anna tütre pärast kaheksanda klassi lõpetamist Tallinna Muusikakeskkooli sisseastumiseksamitele , mille Leeni ka kerge vaevaga läbis . </s> <s> Leeni õpingud Tallinna " suurkoolis " , nagu Helene oli seda kutsunud , langesid kokku suurte poliitiliste käärimistega , mis tõotasid Eesti riigile kui mitte iseseisvust , siis vähemalt avaramat hingamisruumi Nõukogude Liidus . </s> <s> Helenele ja Arturile oli see kõik olnud otsekui ilmutus , mida nad lugesid lehtedest , kuulasid raadiost ja vaatasid televiisorist . </s> <s> Helene oli juba mõnda aastat pensionär , Arturgi oli just pensionile jäänud , aga endised töökaaslased kutsusid teda Rahvarindesse ja Artur muidugi ka läks . </s> <s> Nad olid Helenega käinud 11. septembril 1988 Lauluväljakul . </s> <s> Helene mäletas , et ta oli vihmaniiskel murul istumisest kange radikuliidi saanud , aga mis sest , ometi olid nad näinud midagi niisugust , mida kõige kaunimas uneski ei osanud loota – sadu tuhandeid eestlasi hingamas ja laulmas ühes rütmis , hingestatud nägudega , nagu seisaksid nad kirikus Jumala palge ees . </s> <s> 23. augustit 1989 pidas Artur oma elu tähetunniks . </s> <s> Nimelt korraldas Rahvarinne sel päeval läbi kolme Balti riigi kulgeva ligi miljonist inimesest koosneva kuuesajakilomeetrise inimketi protestiks pool sajandit tagasi Hitleri ja Stalini vahel sõlmitud salatehingu vastu , mille tulemusena Balti riigid kaotasid oma iseseisvuse ja mis otseselt määras ka tema , Arturi , ja Helene saatuse . </s> <s> " See on nüüd ajaloole arve esitamise aeg , see on minu vastus , " oli Artur põhjendanud oma kaasaminekut . </s> </p>
<p> <s> Balti kett läks mööda Mõisakülast paarikümne kilomeetri kaugusele jäävat Tallinna–Viljandi–Karksi-Nuia maanteed ja Artur koos teiste rahvarindelastega pidi korraldama inimeste liikumist ketti . </s> <s> Mõisaküla polnud kunagi varem olnud niisuguse tähelepanu all , kui neil palavikulistel päevadel enne ketti . </s> <s> Eesti–Läti piiriäärne Lilli küla oli määratud kohaks , kus eestlased annavad teatepulga üle lätlastele . </s> <s> Vana " Moskvitš " , mis Arturit oli " Opeli " järel juba kakskümmend aastat teeninud , oli samuti ärganud otsekui uuele elule . </s> <s> Varem ei olnud päevagi , kus Artur poleks pidanud kapoti all nokitsema või siis remonditöökoja kanalile sõitma . </s> <s> Nüüd aga käidi kümneid kilomeetreid ümberkaudsetes külades , mitmel korral sõideti Viljandissegi kohalikku Rahvarinde juhtimiskeskusesse õpetust saama ja asjade käigust aru andmas , ning auto ei teinud teist nägugi . </s> </p>
<p> <s> Ja kui siis Artur – Helene oli seda palju kordi vaadanud hiljem Balti ketist tehtud videolt – seisis seal augustiöös tohutu lõkke ääres , kuhu heideti " Molotov-Ribbentrop – 50 " kirju kandvad plakatid ja kus kõuehäälne kunstnik Heinz Valk kõneles hirmsast ülekohtust , mis Balti rahvastele osaks on saanud , ning tõotas vabadust – jah , siis olevat Artur öelnud , et nüüd võib ta kas või surra , sest tema silm on näinud , et seda maad ja rahvast ei peata vabaduse teel enam miski . </s> </p>
<p> <s> Helene oli hiljem mõelnud , et Artur sõnas ära oma saatuse , nagu see sageli juhtub . </s> <s> Mõni nädal pärast Balti ketti võttis Artur koos tütrega ette Tallinna-sõidu . </s> <s> Leeni oli laulmas oma esimesel koolikontserdil . </s> <s> Ta oli selgeks õppinud Lauretta aaria Puccini " Gianni Sciccist " – väga nõudliku pala sirguvale sopranile , nagu õpetaja olevat öelnud , aga Leenile siiski juba jõukohane , mis kinnitavat tema ande tõsiseltvõetavust . </s> <s> Algul pidid nad minema kõik kolmekesi , Helene , tütar Anna ja Artur , aga kõrge vererõhk ja valud rinde all ei lasknud Helenel siiski kodunt lahkuda . </s> <s> Artur ja Anna asusid teele juba varahommikul . </s> <s> Nad otsustasid sõita üle Pärnu . </s> <s> Esimesed öökülmad olid asfaldile tekitanud musta jää . </s> <s> Kui nad olid lähenenud Kilingi-Nõmme raudtee-ülesõidukohale – seda kõike räägiti Helenele juba hiljem – , olevat nad märganud lähenevat kütuserongi , pidurdanud õigel ajal , aga libisenud ometi terve auto ulatuses otse rongi ette . </s> <s> Silmapilkne surm mõlemale , oli kõlanud Kilingi-Nõmme haiglast kohale rutanud kiirabi otsus . </s> </p>
<p> <s> " Sealt peale – nüüd juba kümme aastat , olen ma üksi , " ütles Helene oma loo jutustust lõpetades . </s> <s> Loo , mis algas sellest , et temagi oli olnud Pärnus Rääma lastekodus . </s> </p>
<p> <s> " Aga mitte ilma lohutuseta ... ; " jätkas ta koos Andreasega elutuppa siirdudes . </s> </p>
<p> <s> " On ju Leeni ... ; tal läheb hästi , laulab " Estonia " kooris , on saand ka juba mõned rollid , tal on poiss-sõber ... ; ainult et Lauretta aariat keelduvat laulmast . </s> <s> See toovat talle nutu kurku ja pigistavat häälepaelu . </s> <s> Ma pean siis kuulama seda mõnes teises esituses , sest mulle muudab see aaria hoopis elavaks Arturi ja Anna . </s> <s> See on väga ilus laul , ma pole midagi helgemat kuulnud ... ; ja mul on sellega veel üks mälestus , aga see ei puutu siia . </s> <s> Aga Mõisakülla ma pärast seda enam jääda ei saand . </s> <s> Vahetasin korterit ja nüüd olen taas pärnakas , nagu alguseski . " </s> </p>
<p> <s> Andreast valdas tunne , et Helenel on veel midagi hinge taga , kuigi elust , mis filmilindina tema jutust end lahti ja tagasi keris , võis jätkuda mitmele inimesele . </s> <s> Aga selleks , et uuele ringile minna , vajas ta nüüd ise vastuseid . </s> <s> Viktoril pidi lasuma see kohustus . </s> <s> Nõnda ta oli oma kirjas Helenele lubanudki , kuigi enesesse pööratud lisakahtlusega : võib-olla on mul raske Teile silma vaadata , sest olen jõudnud juba ammu harjuda teadmatusega lastekodu , Aini ja iseenda olemasolustki . </s> </p>
<p> <s> Teadmatus , millest ta kirjutas , oli midagi niisugust , mille mõistmiseni Andreas alles nüüd hakkas tasahilju jõudma . </s> <s> Elu ja selle mõistmine suhestub nagu unenägu unenäo seletusse . </s> <s> Unenägu , olgu see tulvil kimääre , absurdseid juhtumeid , painajalikkust või elüüsiumi õndsust , on tervik , lennuki must kast , mis katastroofini registreerib kõik näidud ja mille katastroofijärgne " lugemine " taastab täpse pildi lennuki seisundist kuni x-tunnini . </s> </p>
<p> <s> Elu ja unenägu koondavad endasse samuti kõik , mis kunagi oli , aga nad ise ei seleta , sest seletamiseks on vaja seismajäämist , aga seisatamisel selgub , et nii elu kui ka unenägu on juba möödas . </s> <s> Oled küll teada saanud , et oled elanud – Andreasele meenus sageli Pablo Neruda pihtimusraamatu kadestamisväärne pealkiri " Tunnistan , et olen elanud " – , ent mis on olnud selle mõte , mis tähendus ühel või teisel elu või une episoodil – hoopis kõrgemalt võetuna , kui seda ise oled suutnud hinnata – see jääb teadmata . </s> </p>
<p> <s> Andreas oli kunagi kirjutanud essee inimsuse äratundmisruumist . </s> <s> Ta oli võrrelnud seda kusagilt loetud Andides elava kotkaliigiga , kes selleks , et oma pesale lennata , peab laskuma või tõusma just teatud kõrgusele , millelt ta oma pesa ära tunneb . </s> <s> Kas ei ole meiega niisamuti , et pesani jõudmiseks , see tähendab elatud elule , iseenda ja oma rahva saatusele rahuldava seletuse ning mõtte leidmiseks peame kõigepealt leidma selle äratundmisruumi , kus me otsekui lennuk maandumiskoridoris rada puudutame ja sihtkohani tüürime . </s> <s> Jah , näib tõesti , et elust ja unenägudest endast on tähtsam hoopis nende äratundmisruum . </s> <s> Ja et just äratundmisruumis luuaksegi õieti elu , vähemalt selle elamisväärsus . </s> <s> Viktorile muutus see äratundmisruum väljakannatamatuks ja seejärel ka elu . </s> </p>
<p> <s> Kui nüüd Andreas võtab rääkida Helenele Aini hukkumise tegelikust põhjusest – aga kas võis ta olla kindel , et süü lasub Viktoril , sest vähimgi kahtlus võis omakorda ülekohut teha Viktorile – kas sellest rääkimisest hakkaks Helenel kergem , kas see midagi muudaks ? </s> <s> Kas tõde tõepoolest vabastab vastutusest või seob meid sellega , tõde , mis lahkub koos elu ja unenäoga ... ; ? </s> <s> Pole vastatud isegi küsimusele , miks Pontius Pilatus pesi käsi , selle asemel et kohtuotsust langetada . </s> <s> Ja kui ongi vastatud , pole sellest teadmisest ikkagi kasu olnud . </s> <s> Nii ei osanudki Andreas öelda , millal ja kas ta ülepea räägib Helenele , mis juhtus lastekodus nelikümmend aastat tagasi . </s> <s> Viktor oli võrrelnud selle ilmsiks tulekut meteoriidi langemisega maale . </s> <s> Tema tagajärgede eest vastutust enesele ei võtnud . </s> <s> Kas julgeb nüüd seda Andreas , kas ta peaks sõlmima viigi Viktori ja Aini , Helene ja Aini ning Viktori ja Helene vahel ? </s> <s> Ja on's see aus viik või jällegi üks halbadest lõppmängudest ? </s> </p>
<p> <s> Andreas ei osanud sellele vastata . </s> <s> Ta kimbatuse katkestas uksekell . </s> <s> Andreas läks trepist alla ust avama . </s> <s> Uksel seisis Stella , karmiinpunane pahkluudeni ulatuv , avara kaelusega ja käisteta kehale liibuv kleit seljas , sügavale pähe tõmmatud sama värvi õlgkübar , mille kuklapoolne äär oli kallutatud õlgadeni langevatele oranžiks pleekinud juustele ja meenutas seetõttu kalurite tormimütsi . </s> <s> Stella pilk , millega ta ukse avanedes Andreast mõõtis , oli dianaspencerlikult uje , allaheitlik ja võrgutavalt salapärane , otsekui naisteajakirja unistuste-kaanepilt . </s> <s> Mõlemad tundsid kohmetust . </s> </p>
<p> <s> " Kas juhtus midagi ? " küsis Andreas , unustades koguni teretamise . </s> </p>
<p> <s> " Mina juhtusin läbi astuma ... ; tere ... ; kas segasin ? " </s> </p>
<p> <s> Stella ulatas Andreasele käe . </s> <s> Sellest žestist õhkus sensuaalsust , siduvat kutset , nii et kui Andreas oleks Stella pehmet pihku tervituseks kergelt surudes käe enda poole tõmmanud , oleksid nad leidnud end teineteise embuses . </s> </p>
<p> <s> " E-ei , sugugi mitte ... ; palun ... ; astu edasi . </s> <s> Ma ... ; mulle lihtsalt meenus , et meie järgmine kohtumine pidi sõltuma minust . </s> <s> It's up to you , olid sinu sõnad lahkudes ... ; " </s> </p>
<p> <s> " Sõltuski ... ; hakkasin sind igatsema , " meelitas Stella . </s> </p>
<p> <s> Ta möödus Andreasest nii lähedalt nagu tipptunnil bussist väljudes . </s> <s> Andreas tundis näol Stella hingamist , tedretähnid ta päikese jumestatud palgeil olid kui vaiksel suveõhtul õhus mänglev kihulaste parv . </s> <s> Andreas vaigistas endas kasvavat erutust . </s> </p>
<p> <s> Nad astusid tuppa . </s> <s> Stella jäi uksele seisma , nähes Helenet . </s> </p>
<p> <s> " Sa ... ; sul ... ; teil on ... ; külaline ? " </s> </p>
<p> <s> " Astuge aga edasi , neiu ... ; mina olingi juba minema sättimas , " julgustas Helene . </s> </p>
<p> <s> " Saa tuttavaks , Stella ... ; proua Helene , " esitles Andreas . </s> </p>
<p> <s> " Väga meeldiv ... ; te olete vist Andrease ema ? " </s> </p>
<p> <s> " Ma võiksin olla ... ; ea poolest küll , aga ei ole ... ; ja teie olete tema tütar ? " </s> </p>
<p> <s> Punastus libises varjuna üle Stella päevitunud näo . </s> <s> Andreas tahtis selgitada , aga Stella jõudis ette . </s> </p>
<p> <s> " Ma võiksin olla , aga ... ; õnneks , see tähendab ... ; kahjuks ei ole ? " </s> </p>
<p> <s> Stella vaatas abiotsivalt Andreasele . </s> </p>
<p> <s> " Näete nüüd , nii see on , " jätkas Helene , " kõik me võiksime olla keegi teine , kui see , kelleks elu meid määrand on . </s> <s> Mul oli poeg ... ; Ain oli tema nimi , Viktori sõber . </s> <s> Viktor omakorda oli Andrease sõber . </s> <s> Sain Ainile emaks olla vaid kolm aastat . </s> <s> Siis tahtis saatus teisiti . </s> <s> Ta kasvas üles lastekodus ... ; ja ka suri seal . </s> <s> Ain oligi mul ainuke poeg , oma nime väärt . " </s> </p>
<p> <s> " Stella oli samuti lastekodus , " sekkus Andreas , " ta on ... ; minu allikas ... " </s> </p>
<p> <s> Helene pilgus oli imestus . </s> <s> Andreas tundis , et komistas . </s> </p>
<p> <s> " ... ; ma pean silmas infoallikat , " ruttas ta end parandama , " nüüdsel ajal on lastekodud ju hoopis midagi muud kui teie ajal , proua Helene , ja mul on vaja võrdlust , kui ma teie , Aini ja Viktori ajast kirjutan . </s> <s> Stella on uue põlvkonna lastekodulaps . " </s> </p>
<p> <s> " Jälle te prouatate , öelge lihtsalt Aini ema , " manitses Helene ja pöördus siis uuesti Stella poole . </s> </p>
<p> <s> " Ah et siis teie olete ka lastekodust ? </s> <s> Mis aastakäigu kasvandik ? </s> <s> Kuidas see juhtus ? " </s> </p>
<p> <s> " 1983. aastast . </s> <s> Isa suri samal päeval vähki , kui Brežnevi kirst hauda kolksatas ... ; See oli 15. novembril 1982. </s> <s> Mul on see hästi meeles , sest me vaatasime emaga parasjagu televiisorit , kui haiglast helistati . </s> <s> Aasta pärast olin lastekodus . " </s> </p>
<p> <s> " Aga ema ... ; kas siis temaga juhtus ka midagi , et te üksi jäite ... ; vabandage mu uudishimu ? " </s> </p>
<p> <s> " Ema ... ; ? </s> <s> Võõrasisa ei tahtnud mind . </s> <s> Kodurahu huvides ... ; ma valisin siis lastekodu . " </s> </p>
<p> <s> Andreasele paistis , et Stella ja Helene vahel oli tekkimas usalduslik side , kuigi Stella ei rääkinud Helenele täit tõtt oma elukäigust . </s> </p>
<p> <s> " Sotsiaalne orb , öeldakse nüüd seesuguste lastekodulaste kohta , " kommenteeris Andreas . </s> </p>
<p> <s> " Minu Aini võiks siis nimetada ajaloo poolt põhjustatud orvuks , " lõikas Helene vahele . </s> </p>
<p> <s> " Aga ma ei ole Pärnu lastekodust , " jätkas Stella , " ma läksin Murastesse . " </s> </p>
<p> <s> " Murastegi oli ju omal ajal väga hea lastekodu , Pärnu järel Eesti üks vanimaid , " kiitis Helene . </s> <s> " Kas teie ajal oli nõndasamuti ? " </s> </p>
<p> <s> " Oli küll ... ; mina tundsin end seal päris kodus , olime nagu õed ja vennad . " </s> </p>
<p> <s> " Andreas , nagu näete , ühest artiklist jääb teile lastekodulaste saatusest kirjutades väheks , tuleb ikka raamat ette võtta , " ütles Helene ja tõusis minekule . </s> </p>
<p> <s> " Kardan , et raamatukogutäiestki ei piisa , kui mõelda , et kõik me oleme ühel või teisel viisil pärit lastekodust või sellega seotud ... ; " möönis Andreas . </s> <s> Ta tahtis veel midagi lisada , kuid nähes , et toolilt tõusnud Helene hakkas kõikuma , haaras ta naise kukkumise vältimiseks käevangu . </s> <s> Stella toetas Helenet teiselt poolt . </s> </p>
<p> <s> " Hakkas teil halb ? </s> <s> Ma kutsun takso , või koguni kiirabi ? " küsis Andreas murelikult . </s> </p>
<p> <s> " Oh ei , ärge muretsege , see läheb kohe mööda ... ; hetkeline õhupuudus . </s> <s> Aastad hakkavad südame peale ... ; küll ma saan ise koju . " </s> </p>
<p> <s> " Te ehk ei tohiks nii pingutada , ma saaksin ju koristamisega isegi hakkama , " pakkus Andreas . </s> </p>
<p> <s> " Oh , kulla inimene , kui te teaksite , et kohustus kodunt välja tulla hoiabki mind veel elus . </s> <s> Olgu , nägemist siis nädala pärast ! </s> <s> Ja teie , Stella , katsuge siis olla ajakirjanikuhärrale truu allikas . " </s> </p>
<p> <s> " Nägemiseni , " vastasid Andreas ja Stella peaaegu ühest suust ning vahetasid pilke . </s> </p>
<p> <s> Nad laskusid trepist alla . </s> <s> Helene näis olevat toibunud . </s> <s> Ta hakkas mööda tänavat südalinna poole astuma . </s> <s> Andreas ja Stella jäid talle ukselt järele vaatama . </s> <s> Kuigi Helene sammus oli ettevaatlikkust ja pisut taaruvat pehmust , võis see olla ka tüüpiline vanainimesekõnnak , milles oli niisama palju järelemõtlikkust , nagu nende juttudeski . </s> <s> Nad elasid oma minevikuga , see oli nende olevik ja tulevik . </s> </p>
<p> <s> " Kuulsid , sa pead olema mulle truu allikas , " püüdis Andreas aasida , kui nad korterisse naasid . </s> </p>
<p> <s> " Truudus on juhuse puudus , " ei jäänud Stella võlgu . </s> <s> Ta võttis mustast nahast reisipauna meenutavast õlakotist suitsupaki – see oli õhuke , ilmselt naistele mõeldud mark – , urgitses sellest mõõdetud liigutusega sigareti , asetas ergavate huulte vahele , ulatas Andreasele tulemasina ja jäi ootama selle süütamist . </s> </p>
<p> <s> " Siin küll ei suitsetata , aga sulle teen erandi , " ütles Andreas tulemasinat krapsides . </s> </p>
<p> <s> " Mina olengi sulle suur erand . </s> <s> Sa ju liigud ringi rohkem vanadekodus ... ; " </s> </p>
<p> <s> " Kuidas nii , Viktor polnud sugugi vana , kui ta käis paar kuud tagasi " Aafrikas " tantsimas ja vedas mindki kaasa . " </s> </p>
<p> <s> " Aga mälestused on vanad . </s> <s> Lastekodu – see on minevik ... ; juura-aegsed dinod , " lõõpis Stella , sihtides suitsujuga Andrease suunas , " näed , nagu seesama suits , millesse võib lämbuda , kui suurel hulgal sisse hingata ... ; kas sa lämbud juba ? " </s> </p>
<p> <s> " See on sinust läbi käinud suits ... ; ma hingan ju sind sisse ... ; ma tean ju sinu lugu ... ; ma olen sinu sees käinud ... ; nii et meil on nüüd ühine minevik ... ; me võime ka koos lämbuda . </s> <s> Muide , kas tead , mis Viktorist sai ? " </s> </p>
<p> <s> " Tean . </s> <s> Tädi rääkis . </s> <s> Ta olla end üles poonud . </s> <s> Tunnen kaasa . </s> <s> Tema ju lämbus omaenda minevikku . </s> <s> Võta seda hoiatusena . " </s> </p>
<p> <s> " Miks ? </s> <s> Arvad , et tõde lastekodust veab mindki kaasa ... ; et ma ei suuda seda edasi anda ja lähen vaevavast süütundest hulluks ? " </s> </p>
<p> <s> Andreas märkas endamisi , et Stella mõjus hoopis küpsemana , kui " Aafrika " -järgsel hommikul . </s> <s> Uljast lõõbist või õrritavast toonist paistis läbi hoolivus , mida naine tunneb mehe vastu , kellelt ta loodab kaitset ja rahuldust ja kellest abielludes saab talle poja arhetüüp ; või siis tütar isa vastu , kelle ta naiseks küpsedes jätab , kuid keda ta kui käskijat ja lohutajat on valmis teenima . </s> <s> Kumb neist oli tema , Andreas , Stellale , selle üle ta ei mõelnud . </s> <s> Või ei julgenud mõelda . </s> </p>
<p> <s> " Ei , sul pole ju süüd , kuigi tahad kaassüüdlase rolli võtta ... ; umbes nii , et tead küll tõde , aga varjad seda . </s> <s> Viktori lugu – võta seda kui väljamõeldist , fiction'it . </s> <s> Siis on kergem taluda . </s> <s> Noh , poos enda ... ; ja mis siis ? </s> <s> Eestis poob või tapab keegi end iga päev . </s> <s> Statistika on selline . </s> <s> Kellele see korda läheb ? </s> <s> What's done , is done . </s> <s> Ausalt ... ; kui ma oma looga peaksin kellelegi kaela peale istuma ja oma vanemate looga ja vanavanemate looga ja sõprade lugudega , siis ... ; siis võib nöörist puudu tulla . " </s> </p>
<p> <s> " Ja nõnda sa luiskadki , et oled Murastest , kuigi oled Kaagverest . </s> <s> Ja et isa on sul surnud , kuigi jättis sind saatuse hooleks ... ; " </s> </p>
<p> <s> " Aga kui ma ei olegi Kaagverest ega Murastest ja üldse mitte lastekodust ... ; ja kui mu isa-ema elavad ja olen tegelikult korralikust perest , aga Stella on hoopis mu varjunimi ja fuckbuddy'ks kutsutu oli mu vend ... ; ja et ma tahan olla sinu väljamõeldis , fantasy , kellega sul oleks magus magama minna ja hommikul ärgata ... ; " </s> </p>
<p> <s> Stella litsus lõpuni tõmbamata sigareti tuhatoosis laiaks , värskendas kotist võetud väikesest ballooniga suuõhku ja nõjatus Andrease tooli kumerale nahast käetoele . </s> </p>
<p> <s> " Seda ma arvasingi , et sa pole see , kes sa tegelikult oled . </s> <s> Aga kes sa tegelikult oled , ma ei teagi , " ohkas Andreas ja haaras Stella sülle . </s> </p>
<p> <s> Stella pani käed ümber Andrease kaela . </s> <s> Piparmündilõhnane pilv hõljus ta pea kohal . </s> </p>
<p> <s> " Mina olen su allikas , " ütles Stella , " allikast teeb allika see , et ta paistab läbi , aga ise jääb salapäraseks . </s> <s> Tead , miks allikavett peetakse nooruse eliksiiriks ? </s> <s> Sellepärast et see kannab endas saladust ja kuni püüad seda saladust aimata või mõistatada , seni püsid noor . </s> <s> Minevik ja vanadus on ühest soost – kesksoost . " </s> </p>
<p> <s> " Ja mis soost oleme siis meie ? " </s> </p>
<p> <s> " Ma ei tea , mis soost oled sina . </s> <s> Kui oled mees , siis oled olevik . </s> <s> Mina olen naine , sest mina olen tulevik . </s> <s> Igas naises on peidus tulevik . </s> <s> Aga ta vajab kinnituseks olevikku . " </s> </p>
<p> <s> Andreas tundis , kuidas Stella juuksed vajusid ta näo ette otsekui eesriie , kui naine oma sirge ja teravaotsalise kreeka ninaga midagi ta laubale kirjutas , sosistav suu libisemas üle kulmude ja põsesarnade . </s> </p>
<p> <s> Andreas püüdis Stella huuli . </s> </p>
<p> <s> " Mis see oli , mida sa sinna kirjutasid ? " </s> </p>
<p> <s> " Ama ! – ladina keeli " armasta ! </s> <s> " " </s> </p>
<p> <s> " Kas see pole minu jaoks hilja ? " pomises Andreas poolsosinal pika januse suudluse vahele . </s> </p>
<p> <s> " Olevikus pole kunagi hilja ... ; olevik võib kesta igaviku . </s> <s> Sellel sõna küljes on ka lause : si vis amari , ama ! – tahad olla armastatud , armasta ise ! " </s> </p>
<p> <s> Andreas adus erutust koonduvat ühte punkti . </s> <s> Polnudki vaja " Aafrikat " , extasy'it , šampanja , trummide tüminat . </s> <s> Piisas päikest õhkuvatest hellitavatest kätest , hennavärvi juustest eesriidest , kevadevärskust meenutavast piparmündipilvest , et leida ennast taas olevikus , silmitsi mehe ürgse tungiga siseneda avastamis- ja vallutusvalmilt ahvatlevalt mustavatesse avaustega koobastesse , süüdata seal elutuli ja jäädvustada seintele oma saagi kuju . </s> </p>
<p> <s> Stella tõusis , võttis kingad jalast , sirutas Andreasele käe ja hakkas kikivarvul liikuma magamistoa poole . </s> <s> Teed voodini jäid tähistama Andrease riided , Stella karmiinpunane kleit ja sama värvi bikiinid otsekui Ariadne lõng , mis pidi nad kunagi tagasi päevavalgesse juhtima . </s> <s> Kunagi ... ; siis kui Altamira koopas on lõke vaibunud , suutmata enam heita seintele maalitud saakloomadele oma rauget valgust . </s> </p>
<p> <s> See " kunagi " jõudis kätte koos õhtuga . </s> <s> Andreas oli Stellale keetnud piparmünditeed – " harmoonia ennekõike " , oli ta teed pakkudes öelnud . </s> </p>
<p> <s> " Mul oli ikka asja ka , " sõnas Stella sametisel häälel , ekstaasist jäänud õhetus palgeil , seesama altkulmu piidlev printsess Diana pilk , millega Andreas teda uksel oli kohanud . </s> </p>
<p> <s> Kas see siis polnud küllalt " asi " , mis nad äsja teinud olid , mõtles Andreas , aga ei hakanud torkima . </s> </p>
<p> <s> " Kas sa ei hakkaks mulle sponsoriks ? " </s> </p>
<p> <s> Andreas põrkus ehmatusest eemale . </s> <s> Talle meenusid seltskonnaajakirjade üksteist labasusega ületrumpavad lood seesugustest " sponsorsuhetest " . </s> </p>
<p> <s> " Ma ei mõelnud s-e-d-a , " ruttas Stella parandama , märgates Andrease kimbatust . </s> </p>
<p> <s> " Lihtsalt ei saanud sel suvel õiget tööotsa . </s> <s> Lootsin küll , et üks endine töökaaslane reklaamibüroost läheb dekreeti ja jätab mulle lay-out'i , aga ta sõtkub sünnituslauani . </s> <s> Mul on õppemaks vaja septembris ära maksta , poole aasta eest ... ; kolm tuhat krooni . </s> <s> Tädi laenaks , aga tal olevat see kirsturaha ... ; Pensionäri asi ... ; kuidas ma siis võtan teiselt vastu , kuigi ta oleks nõus , aga kui võtabki hirmust enne ära surra ... ; siis jään veel mina süüdi ... ; ja siis tuleb ju kirsturaha minul laenata . </s> <s> See pidavat tähendama halba , et teeksid nagu laenu surmalt . " </s> </p>
<p> <s> " Äkki võin sinult laenu küsida ? " anus Stella ja lisas lapseliku siirusega , " ma olen valmis intressideks ... ; muidugi kui sa just liiakasuvõtja pole , nagu need meie pangad , tädi ütleb , et suuremat orjust polevatki kui pangaorjus . </s> <s> Tema laskvat oma pensioni postiga koju tuua , aga juba nõutakse , et ava aga muudkui arve , me teeme ülekande , maksame hoiuse pealt – no , mis nad maksavad , sandisente , kirub tädi alati , kui rahast juttu ... ; " </s> </p>
<p> <s> " Kas intressid tulevad natuuras ? " lõikas Andreas Stella sõnadevoo . </s> <s> Ta pidi ikkagi tunnistama , et Stella jutt " asjast " ja " sponsorlusest " oli tema eneseuhkust riivanud . </s> </p>
<p> <s> Stella näis solvuvat . </s> <s> Ärritus pani teda hingeldama . </s> <s> Häält saatis metalne kriisk . </s> </p>
<p> <s> " Kas tahad , et põrutan samamoodi siit minema , nagu ennist ? </s> <s> Mida sa õige mõtled ? </s> <s> Kahtlustad mind jälle enesemüümises ? </s> <s> Tänan väga ... ; Niipalju siis ajakirjaniku peenetundelisusest . </s> <s> Empathy , sympathy – kõik ainult sõnad , näitemäng . </s> <s> Tegelikult ainult omakasu ... ; Olete ikka sägad küll ... ; " </s> </p>
<p> <s> Stella kõndis toas edasi-tagasi , vehkis kätega otsekui mõnes itaalia filmidraamas , seisatus siis keset tuba , käed vaheliti rinnal , näris huuli , võideldes nutuga . </s> </p>
<p> <s> " Stella ! " hüüdis Andreas . </s> <s> Tal hakkas hirm , et kaotab taas kontrolli olukorra üle . </s> <s> Ta võttis Stellal õlgade ümbert kinni . </s> </p>
<p> <s> " Vabanda , ma ei teadnud , et sa nii haavatav oled . </s> <s> See oli ju ainult iroonia ... ; rohkem iseenda kui sinu , kui meie üle . </s> <s> Mul oli sinuga hea ... ; " </s> </p>
<p> <s> Andreas ohkas , surudes Stellat enda vastu . </s> </p>
<p> <s> " Aga ma olen kaotanud äratundmisruumi – tead , on niisugune ruum meil siin peas , " Andreas osutas käega laubale , " kus ringi liikudes saab kõik paika , kõik saab tähenduse ... ; minevik , olevik , tulevik , armastus , inimesed ... ; see puudutab ka sind ... ; anna mulle aega taastada see äratundmisruum , anna mulle aega ja võimalust joosta juhuste sajus ja ära tunda paratamatus nende hulgas , kes jõuga teevad ette tema näo – see on Paul-Eerik Rummo luuletusest , eks ole ilusasti palutud . " </s> </p>
<p> <s> Stella rahunes . </s> </p>
<p> <s> " Mina palun sinult abi ... ; nagu sõbralt , nagu inimeselt , keda ma ar ... ; keda ma tunnen väga lähedalt . </s> <s> Minule pole vaja äratundmisruumi . </s> <s> Sina oled seal ees . </s> <s> Sa oled selle mulle juba andnud . " </s> </p>
<p> <s> Stella silmis helklesid pisarad . </s> <s> Andreas võttis taskuräti ja kuivatas need . </s> <s> Naisest oli saanud taas tütar , ta oma tütar Maria , keda Andreas aastaid oli pidanud lohutama , siis , kui ta õppimisväsimusest nõrkedes keeldus kooli minemast , kui ta sõbranna endale poisi leidis ja oma süütuse kaotamisest talle võidukalt teatas , tema aga ikka veel endale sõpra polnud leidnud ; kui Maria eksamitel põrus ja kui ta , lõpuks endale kaaslase oli leidnud ja tunnistas , et too pole ikkagi see õige või siis tema ei oskagi armuda – ikka oli ta otsinud isa lähedust , asetanud pea ta õlale ja seisnud vaikides . </s> <s> Andreas oli siis teda seljale patsutanud ja lohutanud sõnadega , millega tema ema oli lapsepõlves lohutanud teda : " Tead , kuidas vanasti sõjas oli , sõduril löödi pea otsast , aga ta võttis selle kaenlasse ja tormas edasi . </s> <s> Pole midagi , kõik , mis ei tapa , teeb üksnes tugevaks . </s> <s> Küll koidab sinulegi õnn , tuleb ainult sellesse uskuda . " </s> </p>
<p> <s> Nüüd seisis ta embuses Stella . </s> <s> Ja kui Andreas niimoodi talle otsa vaatas , neisse rohelistesse iiristesse keset tedretähnide külvi , siis valitses teda taas tunne , nagu seisaks ta paavstide pelgupaigas Orvietos 16. sajandi kahekümnendatel aastatel kaljusse kaevatud ja etruskide haudu läbinud Püha Patricku kaevu kohal ning küünitaks alla vaadata viiekümne kolme meetri sügavusel asuvat allikat , mille juurde viib 248 astet serpentiinina langevat treppi , nii said laskuda vee äärde janused inimesed ja loomad – siis nii sügavalt Stellale silma vaadates aimas Andreas endale võtvat vastutuse ühe inimese eest , nõndasama nagu öötaevasse vaadates võetakse vastutus ühe tähe eest , mida kujutletakse saavat oma hinge tulevaseks asupaigaks . </s> </p>
<p> <s> Andreas oli kunagi lugenud juudi filosoofilt Emmanuel Levinasilt – oma õpetust nimetas Levinas tõeliseks judaismiks – , et otsavaatamisest teisele inimesele , niisama kaasatundvalt ja sügavust taotlevalt , nagu Andreas nüüd Stellat vaatas , algavatki vaataja enesetunnetus . </s> </p>
<p> <s> Me jõuame iseenda juurde läbi teise , inimene saab alguse teisest , seepärast peame otsima kõikjal teist , ka iseendas – oli Levinas õpetanud . </s> <s> " Mina " avastamine toimub läbi teise inimese . </s> </p>
<p> <s> Nüüd oli see võimalus Andreasele avanenud , ainult ta ei osanud sellega midagi peale hakata . </s> <s> Tema , hoopis vastupidi , leidis enese teistes lahustuvat . </s> <s> Või ei mõistnud siis teised , et Andreas otsib läbi nende tegelikult iseenda äratundmisruumi . </s> </p>
<p> <s> " Lähme ! " </s> </p>
<p> <s> Andreas vabastas end embusest , haaras ühe käega Stellal käest , nii kindlalt , et see tüdrukule valu tekitas , teise kätte haaras ta Stella koti ja oma kuue ning astus otsustavalt ukse poole . </s> </p>
<p> <s> " Ai , mis nüüd ? " kiljatas Stella . </s> </p>
<p> <s> " Panka , enne kui see kinni pannakse . </s> <s> Ma teen sulle ülekande . " </s> </p>
<p> <s> " Aga mul ei ole arvet ega pangakaartigi . </s> <s> See tähendab , et oli kunagi küll , aga siis varastati kaart ära ja ma sulgesin arve . </s> <s> Pärast seda olen olnud sularaha peal . </s> <s> Ja üldse , ülekanne – see kõlab nagu doonorlus . " </s> </p>
<p> <s> " Mis vahet seal on , doonorlus või sponsorlus , " rehmas Andreas , tundes , et nad on Stellaga taas jõudnud oma repliikides kergerelvadest tulevahetuseni , kus vastastikune mänglev aasimine aitab vältida lääget sentimentaalsust ja dramaatikat . </s> </p>
<p> <s> " Ja kus sa seda raha siis hoiad , sukasääres või , nagu su tädi ? </s> <s> Aga sul pole ju sukkigi . </s> <s> Mis inimene sa oled , pole pangakaarti ega sukki ... ; mäletad , kuidas Toots küsis Lestalt , kui talle uuriketti tahtis kinkida , aga selgus , et Lestal polegi taskukella : " Mis inimene sa oled , et sul pole uurigi ? " </s> </p>
<p> <s> " Ma olen vaba inimene , elan õhust ja armastusest . " </s> </p>
<p> <s> Nad olid jõudnud välisukseni . </s> </p>
<p> <s> " Oota . " </s> </p>
<p> <s> Andreas rebis Stella enda vastu ja suudles ta laupa , silmi , palgeid , huuli , kaela , siis jälle huuli otsekui oleks ta mõni mesilane , kes enne külmade tulekut ja õite närbumist meeleheitlikult mett tarru kannab . </s> <s> Kakskümmend viis aastat tema ja Stella vahel hajus olematusse . </s> </p>
<p> <s> " Andreas ... ; sa lämmatad mind , " ägas Stella , ise ometi sama kirglikult talle vastates . </s> </p>
<p> <s> " Siis oled sa minevikust , kui seda kardad . " </s> </p>
<p> <s> " Ma kardan su tuleviku pärast ... ; kui sa mind niimoodi pigistad . </s> <s> Vaat , kui langen surnult maha ... ; siis lähed sa vangi , " koketeeris Stella . </s> </p>
<p> <s> " Ja kolm tuhat krooni võetakse minu arvelt sinu kirsturahaks , aga mulle antakse armu , sest selgub , et surm saabus armastusekires . " </s> </p>
<p> <s> " Ja mina jään kusagilt tähe pealt vaatama , kuidas sa oma naise ja tütre juurde tagasi kõmbid , balanced mees , rõõsk ja rahul . " </s> </p>
<p> <s> " Ja siis olen viigis ... ; sinuga , Viktoriga , Helenega , oma naisega , tütrega , kogu maailmaga . " </s> </p>
<p> <s> Andreas sulges ukse . </s> <s> Ta kibrutas kulmu . </s> </p>
<p> <s> " Kuule , kust sa tead , et ma üldse tagasi lähen ... ; ? " </s> </p>
<p> <s> " Tean , Andreas , ma olen ainult naine . " </s> </p>
<p> <s> " Olgu , eks ma pean siis meheks saama ... ; kuidas sa ütlesid : ela olevikus . " </s> </p>
<p> <s> " Ela olevikus ja mõtle tulevikule . " </s> </p>
<p> <s> " Nüüd mõtlemegi . </s> <s> Läheme rahakasti kallale ja imeme sealt välja sinu kooliraha . " </s> </p>
<p> <s> " Õppelaenu , " parandas Stella . </s> </p>
<p> <s> Nad pöördusid ümber nurga . </s> <s> Augustiõhtu – aasta kõige igavama kuu õhtu , mis Viktorile oli olnud nii sünni- kui surmakuuks , oli Andreast üllatanud Stella süüdatud elusädemega . </s> <s> Sügis jõudis aga enne pärale , kui sellest leek võinuks puhkeda . </s> <s> Üks Pärnu suvesse kuuluvatest lugematutest lugudest oli määratud taas saama legendiks . </s> <s> Aga nii oleks see võinud juhtuda igal pool . </s> <s> Ainult et Pärnus muutus see melanhoolseks nukruseks , igatsuseks , mida võib tunda üksnes siin , üksi täiskuuvalgel pooleteise kilomeetri pikkuse muuli lõpus vilkuva majaka jalamil unistuste laeva oodates , selja taga kaarjalt lahte ümbritseva linna tulede virvendav viirg otsekui pärlikee öömusta neegritari kaelal . </s> </p>
<p> <s> Andreas oli seda ootamist kogenud . </s> </p></div2><div2 type="alaosa"><head> 13 </head>
<p> <s> " TEIE OLETE MINU PÄÄSTEINGEL , HÄRRA WIIK ! " täitis võimas tenorihääl kogu ruumi , kui Andreas ühel augustikuu pärastlõunal sanatooriumi jõudis . </s> </p>
<p> <s> Keset sanatooriumi fuajeed seisis pikka kasvu mastsirge vanahärra , üle pea kammitud hõredad juuksed , rahutu ja läbitungiva pilguga hallid silmad ümaras näos . </s> <s> Selle näo dramaatilisust rõhutas püstkurdudest ümbritsetud kitsas ent tahtejõuline suujoon . </s> <s> Andreasele aimus kokkukroogitav viljakotisuu , mille sulgemiseks keritakse mitmekordselt takust nööri . </s> <s> Sidumiskohast hargnevad siis samasugused kurrud , nagu ta nüüd märkas talle vastu tulnud ja avali pahklike kätega tervitava vanahärra näos . </s> <s> Kui ta Andrease terekätt raputas , pead kergelt kallutades , särav ja soojust õhkuv naeratus silmis , siis märkas Andreas veel sedagi , et hoiaku poolest inglise džentelmeni või eruohvitseri meenutava vanahärra huulte kohal kõrgus lameda katuseviiluna helehall vurrujoon , täpselt seesama nagu Clark Gable'i filmides naisi hurmanud ning tema ilme lahutamatuks tunnuseks kujunenud detail . </s> </p>
<p> <s> Andrease ees seisis Edgar Lamp , Eesti Vabariigi ohvitser , Kotkaristi kavaler , mees , kelle usutlusega " Uudisleht " kavatses tähistada kuuekümne aasta möödumist Teise maailmasõja algusest . </s> <s> Andreas teadis kunagi õpitud ja nüüd ka tema enda poolt õpetatud ajakirjandusteooriast , et mõjusaim viis mingit sündmust kirjeldada on teha seda läbi inimese , võtta omakorda tema elust mingi hetk , keskendada selle ümber eelnev ja järgnev lugu ning jõuda niimoodi kogu sündmuse tähenduse avamise ja üldistamiseni . </s> <s> Just seda oli oodanud temalt ka peatoimetaja , kui " Lastekodu " loole pikendust andis ja palus Andreasel Edgar Lambile " peale lennata " – nii oli tavaks toimetuses info hankimist , sündmuse kirjeldust või portreteerimist nimetada , kogu nende töö oligi üksainus " pealelend " . </s> </p>
<p> <s> Ent Andreas oli ka kogenud , et ükski portree , intervjuu või olemuslugu ei ulatunud kirjeldama tundeid , milles tekst , see abitu elujäljendus sünnib , ja lõpuks taandub kõik üheks lõputuks galeriiks , kus lehelugejale nagu näitusel käijalegi jäetakse võimalus üksnes hinnata lugude huvitavust , neile kaasa õhata või nende üle mõtteid vahetada . </s> <s> Ajakirjanik oli nagu kellamehhanism kirikutornis , mis täistundidel avab luugid , kust kellalöökide saatel astuvad kordamööda akendele ringiratast liikuvad pühakud . </s> </p>
<p> <s> " Astuge aga edasi , " jätkas Lamp kõlaval häälel , " kuulsin , et olete ise ka Pärnust . </s> <s> Missugune suurepärane linn , ja kui hästi siin minu eest hoolitsetakse , ma pean ütlema – lihtsalt võrratu ... ; " </s> </p>
<p> <s> Fuajee akende all istuvad üksikud soome vanapaarid nautisid stseeni ülevoolavust . </s> <s> Lambi hotellitoa poole liikudes möödusid mehed teenindusletist . </s> <s> Selle taga seisev nägus registraatorineiu kummardus üle leti ja sosistas Andreasele : </s> </p>
<p> <s> " Härra Lamp on teid oodates kogu oma loo kirja pannud . </s> <s> Ta käis seda meile ette lugemas . </s> <s> See oli nii liigutav ... ; kui ta laulis veel " Es war einmal ... ; " . </s> <s> Me kõik nutsime ... ; Hoidke teda , härra Wiik , ta on meie sanatooriumi kalliskivi . " </s> </p>
<p> <s> Enne kohtumist Lambiga ei teadnud Andreas temast midagi peale selle , mida peatoimetaja oli talle öelnud , et mees on saanud Eesti kõrgeima sõjaväelise autasu , et teda on mitu korda opereeritud , tal on südamestimulaator ja nüüd kosuvat ta viimasest vähilõikusest , aga oma ea kohta lausa pakatavat elurõõmust ning tervisest . </s> <s> Tõepoolest , enamik mehi , keda Andreas oli tundnud , olid kõik surnud juba enne kaheksakümnendat eluaastat kas südame- või ajuinfarkti , hukkunud mõnes õnnetuses , või siis istusid raugastunult kusagil toanurgas televiisori ees , kannatades , hambad ristis , kusepidamatuse all , toibudes viimasest kopsu- , mao- või pärasoolelõikusest või hääbudes vähivalude leevenduseks süstitud morfiiniuimas . </s> </p>
<p> <s> Andrease üks õpetajaid , luuletaja ja slavist Valmar Adams oli küll elanud , hoolimata ühe näopoole halvatusest ja poolkurtusest , kadestamisväärselt virge mõistusega üheksakümne nelja aastani , aga niipalju kui Andreas teda tundis – ja seda kinnitasid ka õpetaja kolleegid – , oli tema vitaalsus toitunud picassolikust kunstnikuedevusest ja päikesekuningalikust minakesksusest ning sellest , et ta juba kolmekümne kolmandal eluaastal kuulutas ühes luulekogus ette oma kohe saabuvat surma . </s> <s> Näis , et seesugusest väljakutsest oli surm nii ära ehmatanud , et kättemaksuks laskiski tal elada veel kuuskümmend aastat . </s> </p>
<p> <s> 20 . sajandi teisel kümnendil sündinud eesti meeste põlvkonnast võis aga sajandi lõpul elavate kirjast leida vaid mõne käe sõrme jao . </s> <s> Neid uhtusid olematusse Eestis 1940. aasta riigipöördele järgnenud venelaste terror , vangistused ja mahalaskmised , kaks küüditamislainet ( 1941 ja 1949 ) ning nende vahele jääv ilmasõda , mis hukutas tuhandeid parimas eas eesti mehi nii Saksa kui ka Vene poolel . </s> <s> Ega neidki , kes 1944ndal Läände põgenema pääsesid , oodanud rõõm küpsemisest ja idülliline vanaduspõli . </s> <s> Kodumaatus , teadmatus , hirm nii minevikust kui tulevikust ilmajäämise ees õõnestasid neid sama järjekindlalt seestpoolt , nagu tegi võõrvõim seda avalikult nende sugulaste , hõimlaste , kogu rahvaga Eestis . </s> <s> Andreasele sümboliseeris eestlasi pärast sõda tabanud kõikeläbivat sise- ja välispagulust üks Karl Ristikivi luuletus tema ainsaks jäänud , aga sellegipoolest klassikaks tunnistatud luulekogust " Inimese teekond " : </s> </p>
<p> <s> Minagi olin Arkaadia teel , </s> </p>
<p> <s> kuigi ma sündisin saunas . </s> </p>
<p> <s> Mõnikord mõtlen : ma läheksin veel , </s> </p>
<p> <s> muretu nooruk Arkaadia teel , </s> </p>
<p> <s> marssalikepike paunas . </s> </p>
<p> <s> Aga ma tean , et kaotasin käest </s> </p>
<p> <s> tee juba enam kui ammu , </s> </p>
<p> <s> ja et ma üksinda enese väest </s> </p>
<p> <s> leiaksin tee , mille kaotasin käest , </s> </p>
<p> <s> selleks ei ole mul rammu . </s> </p>
<p> <s> Kuhu ka lähen , seal vesi on ees , </s> </p>
<p> <s> vesi ja kõledad kaljud . </s> </p>
<p> <s> Lahkunud viimne kui lootsikumees , </s> </p>
<p> <s> lahkunud lauldes , et vesi on ees , </s> </p>
<p> <s> nii nagu laulavad paljud . </s> </p>
<p> <s> Nõnda ma istun ja tõesti ei tea , </s> </p>
<p> <s> vanduda ennast või saatust . </s> </p>
<p> <s> Ärge vaid öelge , et nõnda on hea , </s> </p>
<p> <s> nõnda on elu ... </s> <s> Sest teie ei tea , </s> </p>
<p> <s> ei tunne mu isamaatust . </s> </p>
<p> <s> Andreas aimas , et Ristikiviga ühte põlvkonda kuuluva Edgar Lambi lugu – sisustatud küll Eestis ja varjujäänumalt elanud mehe käekäiguga , võrreldes teise oma loominguga endast märku andva kirjaniku looga – kannab ometi samu motiive : kaotsiläinud marssalikepike , eksirännakud , põgenemine , uus lootus ja selle murdumine , silmitsi seismine saatusega , mille keerdkäigud ja nende kujundajad järgisid üht maailma vääramatut omadust – seda , et ei ole võimalik üheaeg- </s> </p>
<p> <s> selt mõõta sündmuse ja koha tähendust ning seetõttu pole ka võimalik ühtegi sündmust ette ennustada ega tagantjärele tuletada . </s> <s> Või kuidas määramatuse printsiibi avastaja Heisenberg oligi öelnud : kaks osakest ei saa olla samas olekus , neil ei saa olla sama asukoht ja kiirus . </s> </p>
<p> <s> See mateeria paratamatu kvaliteet muundubki inimolemise tragöödiate aineks . </s> <s> Tunnistamises , et me ei tea , kuhu üks või teine teadmine meid juhib , et ühes ajas ja kohas tõelähedasena tunduvad põhjused võivad teisest vaatepunktist mõõtes paista teises ajas hoopis teistsugustena , et parimgi kavatsus võib pöörduda iseenda vastu ja unistustest jääb enamasti järele vaid mälestus – kõiges selles seisnebki meie inimlik suurus ja viletsus . </s> <s> Küllap ootas Andreastki ees sõnum sellest , et täitumatu unistus ongi ühe tavalise eesti mehe saatus . </s> </p>
<p> <s> " Miks arvate nägevat just minus päästeinglit , härra Lamp ? " küsis Andreas , kui nad jõudsid Lambi hotellituppa , kus vastuvõtuks oli juba kaetud laud . </s> </p>
<p> <s> Lamp tegi ettepaneku minna üle " sina " peale , milleks tal vana mehena noorema suhtes õigus olevat . </s> <s> Andreas tundis küll natuke ebamugavust , aga võttis pakkumise vastu . </s> </p>
<p> <s> " Ah , et päästeingel ... ? " </s> </p>
<p> <s> Lamp oli istet võtnud , aga tugitooli seljatoele nõjatudeski õhkus temast eneseväärikust , tähelepanelikkust ja hingestatust , vaimset ja emotsionaalset laetust , mida Andreas polnud enam aastaid kohanud . </s> <s> Aga tal polnud avanenud ka võimalust seesuguste inimestega varem kohtuda , inimestega , keda ta Atlantisena kadunud esimese iseseisvuse aegse Eesti viimasteks saadikuteks pidas . </s> <s> Juhus oli ta nüüd Edgar Lambiga kokku viinud . </s> </p>
<p> <s> " Pane tähele , Andreas . </s> <s> Mina olen koolitatud sõjameheks Eesti Vabariigis . </s> <s> See oli aeg , kus au ja kohustus olid midagi niisugust ... millest täna jääb üle vaid unistada . </s> <s> Kus südametunnistus oli kõrgeim kohtunik . </s> <s> Mind teebki tänulikuks au , mida sina ja sinu leht on nüüd mulle osutanud , ja ma tunnen kohustust vastata samaga . </s> <s> Selles on isegi võib-olla sinu " süü " , et ma ikka veel laulan . </s> <s> Ma jõudsin ära oodata inimese , kes vahendab teistele sümbolit , mida mina endas kannan . </s> </p>
<p> <s> Ja vaata , mis ma tahtsin nüüd öelda . </s> <s> Esiteks , selge on see , et inimese elu on tema hetked – mõnikord ainult üks hetk , mis määrab kogu elu – ma arvan , et minu lugu tõestab seda kaljukindlalt ; teiseks – kõigis lugudes on midagi sarnast , seega läbi üksikute lugude sünnib tervik ; ja kolmandaks – iga minevikust kaotatud hetk mõjutab tänast ja tulevikku , seepärast tuleb minevikust üles korjata niipalju kui võimalik . </s> <s> Nii , võtan nüüd kokku ... " </s> </p>
<p> <s> Lambi sõnadevoost kadus ühtäkki metalne ja järsk konkreetsus , millest paistis läbi analüüside ja korraldustega harjunud mehe kõne . </s> <s> Selle asemel kuulis Andreas hoopis vaikselt endasse pöörduvat , liigutusest saadetud tõdemust : </s> </p>
<p> <s> " ... kui lõpp läheneb , siis pole enam mälestuspiltideks aega , siis tahad veel vaid , et sind ära kuulataks ... </s> <s> Sina oled selle võimaluse mulle andnud . " </s> </p>
<p> <s> Lamp neelatas . </s> </p>
<p> <s> Ta valas kohvi välja , otsis kapist viskipudeli , palus Andreasel kallata klaasi sobiv mõõt , kallas endalegi sentimeetri jagu ja lausus teatraalsusega hääles : </s> </p>
<p> <s> " Salve vita ! </s> <s> Morituri te salutant ! " </s> </p>
<p> <s> Andreaski tõstis klaasi tervituseks , peatus aga äsjast repliiki kuuldes : </s> </p>
<p> <s> " Ja-ah , ma ei teadnudki , et see gladiaatoritele kuuluv tervitus võib ka nii kostuda . </s> <s> Mina olen kuulnud seda pöördumisena Caesari poole . " </s> </p>
<p> <s> " Sa kujuta ette , neile oligi Caesar elu üle otsustaja . </s> <s> Lahkujale , kelle elupäevad juba loetud , on elu ise aga nii keiser kui Jumal . </s> <s> Seepärast on ka tema veel ainukesena tervitamist väärt . </s> <s> Teistele kuulub hüvastijätt . " </s> </p>
<p> <s> Lamp võttis riiulilt kausta puhtas viimistletud käekirjas pabereid ja asetas need enda põlvedele . </s> </p>
<p> <s> " Salvestada pole vaja , " tegi ta käega keelava liigutuse , nähes Andreast diktofoni lauale sättimas , " ma annan selle kõik sulle kaasa . </s> <s> Aga tahaksin , et sa kuulaksid . </s> <s> Siin räägib juhuslikult raiesmikule jäänud üksik puu . " </s> </p>
<p> <s> Andreas seadis end kuulama . </s> </p>
<p> <s> " Minu saatuse karussell käivitus 14. juunil 1941. </s> <s> Oli samasugune ilus suveilm , nagu tänavugi , kuuskümmend aastat hiljem – ma panin seda tähele . </s> <s> Istusime äiapapaga ta maja õuel – maja ise oli Tartus Tasuja tänav 2 – see piirnes kaubajaamaga . </s> <s> Ja siis ütles mulle vana : " Mis asi nüüd küll lahti on , Tartu jaam on kaubavaguneid täis . " </s> <s> Ja kui järgmisel hommikul abikaasaga tööle läksime , tulid meile vastu küüditajad . </s> <s> Ma tundsin nad ära , üks oli hilisem Tartu linna täitevkomitee esimees Võrse ja tema vend , hilisem " Vanemuise " teatri kaadriosakonna ülem . </s> <s> Nii sai minust üks tragöödia tunnistajatest . </s> <s> Nähes , kuidas inimesi alandati , kuidas nende palvete peale neile vähemalt juuagi anda , käituti otsekui lihunikud , kuidas inimesed nutsid meeleheitest , kuidas kogu linnale vajus masendav leinaloor – sel hetkel sündis minus üksainus soov , vajadus kuritöö eest kätte maksta . </s> <s> Sel päeval otsustasingi ära oma saatuse . </s> </p>
<p> <s> Kui sõda puhkes , oligi pidu meie õuel – just nii võib kirjeldada innustust , mis saatis mehi Eesti vabastamisele punasest terrorist . </s> <s> Tegelikult olime teadlikud sakslaste tulekust juba varem . </s> <s> Königsbergi elanikud andsid pidevalt läbi lillede mõista , et peagi tullakse tagasi . </s> <s> Juuli alguseks jõudiski rinne mürinal Tartuni . </s> <s> Enne seda aga sain korralduse tulla Kaitseliidu majja . </s> <s> Sinna oli palju mehi kokku aetud ja kohe sai ka selgeks , et nüüd on minek venelaste poole peale sõtta . </s> <s> Tegin sealt tulekut ning varjasin end Tartu lähedal Kvissentalis . </s> <s> Lahkuvad Vene väed õhkisid Tartu Kivisilla ja süütasid põlema terveid kvartaleid . </s> <s> Minust sai vabatahtlik , kes tol hetkel rindelinnas liitus Tartu ülestõusnutega . </s> <s> Siin astus minu ellu kapten Karl Talpak . </s> <s> Ilma temata poleks olnud minu lugu . </s> <s> Talpak oli 1941. aasta Tartu ülestõusu üks juhte ja Eesti vabastamise käivitaja . </s> <s> Tema juhtimisel puhastasime linna vaenlastest , pidin valvama ladusid , kaitsma süütamise eest , paaril korral sattusin kuulipilduja tule ette , kuid pääsesin eluga . </s> <s> Pärast Tartu vabastamist , kui olin tagasi isatalus Aakres , helistas Talpak mulle kui kohaliku Omakaitse juhile : " Ma olen otsustanud Põhja-Eesti vabastamisest osa võtta , mul on kaks rühma juba olemas . </s> <s> Kas sa tuled ja kas sul mehi ka juba on ? " </s> <s> See ettepanek tuli mulle ootamatult . </s> <s> Mul oli sada meest Omakaitses , aga ma ei saanud kohe nende eest kosta , sest küsimus oli meeste endi vabast tahtest . </s> <s> Nii vastasingi talle : " Lepime kokku , ma kutsun mehed homseks vallamajja ja pärast seda teatan . " </s> <s> Seepeale saatsin virgatsid välja ja kinnitasin vallamaja seinale plakati : " Isamaa kutsub . </s> <s> Koguneda homme kell 11. " </s> </p>
<p> <s> Mehed kogunesid . </s> <s> Ja siis ma ütlesin meestele : " Mina ise olen otsuse teinud , kes tuleb kaasa ? " </s> <s> Ja nelikümmend meest astus ette . </s> <s> Siis võtsin telefonitoru ja helistasin Talpakule : " Härra kapten , kannan ette : tulen ja koos minuga nelikümmend meest . </s> <s> Saada auto järele . " </s> <s> Nii sai minust komandör , siit algas ka minu tee Eesti ohvitserina , Talpaku kompaniis , kolmanda rühma ülemana . </s> </p>
<p> <s> Eesti vabastamisaktsioon esimesest nõukogude okupatsioonist lõppes 28. augustil . </s> <s> Vabaduse väljakule olid üles rivistatud vabatahtlike üksused ja Talpak pidas seal oma ajaloolise kõne , kus ta muuhulgas ütles : " Mehed , minge nüüd tagasi oma kodudesse igapäevase rahuliku töö juurde . </s> <s> See sõda , mis leegitseb , on suurriikide vaheline heitlus , Eesti mehe asi ei ole selles osaleda , Eesti mehe asi on oma kodu kaitsmine – selle töö oleme me ära teinud . " </s> </p>
<p> <s> Tundsin seal seistes , kuidas rind paisub uhkusest . </s> <s> Tol hetkel ei teadnud ma , et mulle oli see alles kannatuste raja algus ... " </s> </p>
<p> <s> " Jah , aga teie , see tähendab sina ... oleksid võinud ju siis metsa minna ja vaikselt oodata sõja lõppu ... " spekuleeris Andreas , sest ta oli kuulnud paljudest eesti meestest , kes nii venelaste kui sakslaste mobilisatsiooni eest olid kõrvale hoidnud ja sõja üle elanud . </s> </p>
<p> <s> " Mulle oli see täiesti võimatu , sest see oli eesti ohvitseri au küsimus , " tõrjus Lamp . </s> <s> " Kui Churchillilt 1941ndal küsiti parlamendis , miks Kuningriik tsaari tapjatega kampa heitis , siis vastanud ta , et meil on ükskõik , millise kaikaga kärnast koera peksta ... </s> <s> Ja vaata , meile , eesti sõduritele , oli omakorda Saksa armee see kaigas , millega oma vallutajaid nüpeldada . " </s> </p>
<p> <s> Andreas tundis , et see Lambi argument polnud mõeldud niivõrd sõja tulevaste kaotajate poole ülemineku õigustuseks , kuivõrd oma veendumuse kinnituseks . </s> </p>
<p> <s> Lamp jätkas : </s> </p>
<p> <s> " Vahetult enne idarinde kokkuvarisemist sattusingi olema sakslaste poolel Sinimägede all rannavalve teenistuses . </s> <s> Sealt edasi põgenesin Saksamaale , sest teadsin , et kui jään venelaste kätte , siis olen kuulisaajate nimekirjas . </s> <s> Saksamaal sain teada , et on organiseeritud üks Wehrmachti pataljon ja selle šefiks on kolonel Villem Saarsen . </s> <s> Sinna läksingi . </s> <s> Kuid peaaegu sõja viimaste päevadeni olin praktiliselt väljaõppes . </s> <s> Ent siis ühel päeval lugesin Berliinis ilmunud " Eesti Sõnast " , et Eesti omavalitsuse juht Hjalmar Mäe on andnud välja " Kaitseteenistusse kutsumise määruse " , mille kohaselt kaitseteenistusse kutsutud paigutatakse relva-SS-i üksustesse , ja kes sellest keeldub , seda ootab SS-kohus . </s> <s> Nüüd juba Saksa sõjaväe ohvitserina sain kohe aru , millise kuritegeliku otsusega on siin tegemist . </s> <s> See oli ju teada , et nii tehakse meist sõjakurjategijad ja et tegemist on Nürnbergi materjaliga . </s> <s> Mind haaras jõuetu raev . </s> <s> Tundsin , kuidas mu elu rebitakse mul käest . </s> <s> Üritasin siis klassivennale , leegioni ohvitserile selgeks teha , et aeg on otsida kolmandat teed . </s> </p>
<p> <s> " Mis ! ? </s> <s> Kuidas te julgete rääkida niimoodi ! " röökis ta mulle näkku . </s> <s> " Ma lasen igaühe maha , kes julgeb rääkida mulle kolmandast teest . " </s> </p>
<p> <s> Sain aru , et mees on hulluks läinud , ja üritasin põgeneda , kuid kohe olid ka arreteerijad kohal . </s> <s> Nii sattusin sõjavangi ja seejärel ka Eestisse , kuid siis juba lindpriina . </s> <s> Kui ma oleksin Saksamaalt Läände pääsenud , nagu pääsesid mu õde , õemees ja vend , siis olnuksin ma praegu kõrgelt koolitatud ja tehtud mees . </s> <s> Aga ma ei kahetse oma toonast otsust ega ka ühtegi järgnenud päeva oma elus . </s> <s> Kuus aastat , 1948–1954 varjasin end oma lähedaste juures . </s> <s> Olin kuulutatud riiklikuks kurjategijaks , KGB oli palganud minu kinnipüüdmiseks eriväljaõppega lisajõudusid ja korraldas mitmeid haaranguid , millest mul õnnestus enne teada saada või millest läbi lipsata . " </s> </p>
<p> <s> Andreas katkestas Lambi monoloogi , küsides , kust võttis mees kõik need kuus aastat jõu vaimselt ja kehaliselt virge püsida . </s> <s> Sest üks asi on võidelda koos teistega vaenlase vastu , olgu siis rindel või metsavennana , aga nii – lindprii ja surmamõistetuna valvata iga hetke – just see tundus Andreasele üleinimliku teona . </s> </p>
<p> <s> " Mul on selleks lihtne vastus , " jätkas Lamp , " oma sugulase juures Puhja meiereis end varjates oli mul päevade viisi võimalus lugeda sealsest rikkalikust raamatukogust raamatuid . </s> <s> Ja esimesed , mis ma lugeda võtsin , olid Henryk Sienkiewiczi " Tule ja mõõgaga " , " Uputus " ning " Pan Wołodyjowski " . </s> <s> Kui ma need poolteist tuhat lehekülge olin läbi lugenud , sain aru , kuidas kolmesaja aasta tagant on kõik kordunud . </s> <s> Kuidas venelased vallutasid Poola ja kuidas šlahta ohvitserid metsadesse läksid . </s> <s> Ja et nüüd olin mina ise samasuguses olukorras . </s> <s> Sealt saingi niisuguse hingejõu , et seepeale ei tundunud minu saatuses enam midagi erakordset . </s> <s> Seda tuli lihtsalt taluda . </s> </p>
<p> <s> Mind arreteeriti ühel haarangul 12. jaanuaril 1954. </s> <s> Esimesel ülekuulamisel pani tšekist Usov brauningu lauale ja ütles : " Noh , Lamp , siin on nüüd kõik rääkimata . </s> <s> Lase tulla . " </s> <s> Ent ma olin siiski jõudnud oma hetke ära oodata . </s> <s> Või naeratas seekord saatus mulle . </s> <s> Ma vastasin : " Ma tean seda , et Stalin on surnud ja Beria on maha lastud . </s> <s> Teie seadused enam ei kehti . " </s> <s> Usov kiristas seepeale vaid hambaid . </s> <s> Pärast ligi kahte aastat istumist Vasalemma laagris pääsesin vabadusse novembris 1955. </s> <s> Kuid see vabadus oli tinglik , sest see oli vabadus Eesti NSV-s . </s> <s> Minu eakaaslased pääsesid liikuma , neil polnud vajadust enam oma minevikuga arveid klaarida . </s> <s> Mulle aga meenutati mu Saksa sõjaväe minevikku pidevalt , kuigi see oli ju ainult vormistamise küsimus ja et igal pool jäin ma ikkagi eesti sõjameheks . </s> <s> Aga praktiliselt kuni Eesti taasiseseisvumiseni 1991 ei pääsenud ma isegi Saaremaale – olin sundpagulane omal maal ja oma rahva keskel , nii peaaegu poole oma elust . </s> </p>
<p> <s> Nüüd , kuuskümmend aastat hiljem , olen mõelnud , miks läksid tol ajal mehed vabatahtlikult sõtta , kui nad teadsid , et vähesed tulevad sealt tagasi ja et paljudele saab osaks see kadalipp , mis minulgi tuli läbi käia . </s> <s> Aga nad olid aatemehed . </s> <s> Võideldakse mitte mineviku , vaid tuleviku pärast , mitte mineviku , vaid lootuse nimel . " </s> </p>
<p> <s> Edgar Lamp oli püsti tõusnud . </s> <s> Ta nägu õhetas . </s> <s> Võib-olla oma jutustusest , võib-olla ka sanatooriumi kitsukest hotellituba täitva loojuva päikese punast . </s> <s> Lambi pikk vari langes diagonaalselt seinale : mastimänd ja selle kaldes jälg . </s> <s> Ta köhatas , vajutas lõua kurgu ligi , avas suu , mille keskel pingulduv keel tähistas kogu kõlakasti käivitumist , sirutas käed ette , nagu tahaks emmata , ja ruumi täitis kõiki kõrgusi järgiva dramaatilise tenori " Es war einmal ... ; " </s> </p>
<p> <s> SEE OLI KORD </s> </p>
<p> <s> Küll muinasjutte palju veel leidub rahvasuus , </s> </p>
<p> <s> Kuid ühelegi pole vist nende algus uus . </s> </p>
<p> <s> Ja lapsed seal täis õnne , neid jutte kuulavad </s> </p>
<p> <s> Ning mäletuste uimale vanad anduvad . </s> </p>
<p> <s> Ja noored õnnesäras pealt kuulvad andunult </s> </p>
<p> <s> Ning nagu muinasilmast nad näivad saabunud . </s> </p>
<p> <s> Andreasele tundus , et Lambi erutusest tremoleeriv soolo kajas vastu kogu sanatooriumis . </s> <s> See pidi olema armastuse kutse , mis mehe läbi kannatuste juhtis ja nii võimast elutahet temas ülal hoidis – kõik kaheksakümmend seitse sirge seljaga elatud aastat , otsekui vapper tinasõdur Anderseni muinasjutust . </s> </p>
<p> <s> " Ma olen kogu oma elu tahtnud lauljaks saada ... ; aga nii on see nüüd läinud ... ; Eesti vabadus tuli liiga hilja ja veel see haigus , " ohkas Lamp laulu lõppedes . </s> <s> Selles tõdemuses oli pigem leppimine kui kibestumus . </s> </p>
<p> <s> " Aga , ütle mis sa ütled , minu ea kohta , kus tenorid on kõik juba hääleta või surnud , mina suudan ... ; " </s> </p>
<p> <s> Lambi ilmes oli taas samasugust sära , millega ta Andreast sanatooriumi fuajees oli tervitanud . </s> </p>
<p> <s> Lambi juurde tuli Andreas veel paaril järgmisel õhtul . </s> <s> Üha selgemaks sai talle , et vanas sõjamehes kehastus mitte ainult ühe inimese unistuste kokkuvarisemine , vaid ühe väikerahva ja -riigi taandumine unustuse , enamgi veel , olematuse piirile . </s> <s> 1939. aastal nägi Eesti seda , mis ootab teda sealpool lõppu , ta nägi surmavalgust . </s> <s> Hitleri-Saksa ja Stalini-Venemaa leping maailma jagamiseks , mis õige pea selle sõlmimise järel kaks diktaatorit karvupidi kokku viis ja maailmale ennenägematuid kannatusi põhjustas , oli Eesti jaoks otsekui südamerabandus , mille armidega tuli elada kogu järgnev elu , nii paljukest kui seda anti . </s> <s> Andreasel ei jäänud enam kahtlust , et see oli ühe Eesti lõpp , mida ei saa enam mitte iialgi tagasi . </s> <s> Kõik järgnev oli vaid varemetele tähenduse otsimine ja kivi kivi haaval taastamine . </s> <s> Kuid taastatud elu pole kunagi see , mis algusest peale loodud . </s> </p>
<p> <s> Lamp oli lasknud teha koopia kolmest dokumendist , mille ridade vahele mahtuski ühe inimese saatus . </s> </p>
<p> <s> Väljavõte " Aruandest Riikliku Julgeolekukomitee 2. </s> </p>
<p> <s> vastuluureosakonna tööst 1954–1955 " . </s> </p>
<p> <s> 4 . jaoskonna ülem major BAGMET oli koos sama jaoskonna vanemoperatiivvoliniku major SAVELJEVIGA 1953. aprillis RJK Tartu voliniku aparaadis komandeeringul , nad organiseerisid ohtliku riikliku kurjategija LAMBI tagaotsimiseks kvalifitseeritud meetmete rakendamise , mille tulemusena tehti kindlaks tema peidupaik ja organiseeriti tema kinnivõtmine . </s> </p>
<p> <s> Väljavõte Edgar Lambi toimikust ( ERAF SM . f . </s> <s> 130 , s. 13168 ) . </s> </p>
<p> <s> Edgar Lamp ( s. 1915 ) vahistati Tartus 12. jaanuaril 1954. </s> <s> Saksa okupatsiooni ajal oli Lamp teeninud Omakaitses ja politseipataljonis . </s> <s> 1945. aasta mais langes ta Tšehhoslovakkias Nõukogude vägedele vangi ja viibis kuni 1947. aasta novembrini filterlaagris . </s> <s> Seejärel Eestisse saabunud , varjas Lamp end Andrei Müürsepa nime all . </s> <s> 15. aprillil 1954 mõistis Leningradi sõjaväeringkonna sõjatribunal Lambi 10 aastaks sunnitööle . </s> <s> Kinnipidamiselt vabanes Edgar Lamp 26. novembril 1955. </s> </p>
<p> <s> Eesti NSV Ülemkohus . </s> </p>
<p> <s> Rehabiliteerimistõend ... . </s> <s> 28.02.91. a. Nr.11/2199. </s> </p>
<p> <s> Eesti NSV Ülemnõukogu Presiiidiumi 19. veebruari 1990. a. seadluse " Kohtuväliselt represseeritud ja alusetult süüdimõistetud isikute rehabiliteerimisest " ... § 1 p. 2 alusel </s> </p>
<p> <s> LAMP , Edgar Juhani p. , sünd. 1915. a. sünnikoht Tartumaa , elas vahi alla võtmise ajal elas illegaalselt Aakre vallas , võeti vahi alla 12.01. 1954. a. , mõisteti süüdi Leningradi Sõjaväeringkonna Sõjatribunali 15.04.1954. a. otsusega ja VNFSV KrK § 58-1a , 58-11 järgi , karistati 10-a . vabaduskaotusega 3-a . õiguste kaotusega , koos kella konfiskeerimisega , toimiku andmeil vabanes kinnipidamiselt 26.11.1955. a. , on kui alusetult süüdimõistetu täielikult rehabiliteeritud ühes kõigi sellest tulenevate õiguslike tagajärgedega . </s> </p>
<p> <s> L i s a : vara üleskirjutamise akt ( õiend ) , kviitung , kella kohta õiend . </s> </p>
<p> <s> Esimehe asetäitja ( pitsat , allkiri ) P.-U. Rahi . </s> </p>
<p> <s> Rehabiliteerimistõendit lugedes peatus Andrease pilk ühel eriti absurdsel detailil , sellel , et Lambi arreteerimisel võeti temalt ära ka kell . </s> <s> Ometi oli just selles seigas Andrease jaoks mingi eriliselt sümboolne tähendus : ohvrite ajast ilmajätmine , nende väljaarvamine aegruumist , nende muutmine mitte ainult ruumi- , vaid ka ajapagulasteks – see oli tõeliselt saatanlik käik . </s> <s> Sest kõik , mis inimesel on , ongi ju tema aeg . </s> </p>
<p> <s> Lamp pühendas Andrease veel mitmetesse oma elujuhtumitesse , tema valmisolek usaldada Andreasele mitte ainult oma lugu , vaid ka nendega seotud emotsioonid , tõid Lambi talle lähedusse , mida tunneb pihiisa pihtijaga . </s> <s> Lambist pidi saama ainult üks artikkel – seegi tähtpäevane – , aga mida kauem Andreas Lampi kuulas , seda enam tundis ta Lambi elu – nii läbielamisi kui mõtteid – seostumas kõige sellega , millega ta oli kokku puutunud lastekodu saatusest osa saades : iseenda eest seismise kohustus , aated ja pürgimused , lootused ja nende luhtumine , süü ja vastutus – kõik see pärines ühestainsast maailmast , mille nimi võis muutuda ja kulissid vahetuda , kuid mis Andreasele avanes ikkagi lastekodukeskselt . </s> <s> Nõnda oli ta siis Lampigi vastu võtmas tegelasena draamast , mis Viktori kergitatud eesriide tagant avanes . </s> </p>
<p> <s> Üks möödaminnes pillatud mosaiigikild lõigi helendama nädal pärast Andrease kirjutatud artikli ilmumist . </s> </p>
<p> <s> Artikkel ise nägi välja niisugune : </s> </p>
<p> <s> Cavaradossi saatus Eestis . </s> </p>
<p> <s> Millest mõtleb kaheksakümne neljandat eluaastat lõpetav mees , istudes üksi oma kodus Tartus Turu tänava euroremonditud hruštšovkas , kuulates ikka ja jälle Verdi , Rossini , Donizetti ja Puccini tenoritele kirjutatud hitte , vaadates videoid Carrerasest , Domingost ja Pavarottist , elades mälestustes oma suure eeskuju Beniamino Gigliga , oma kahe kaotatud abikaasaga , sõpradega , kellest mõni üksik hüüdeulatuses , ning ise ikka veel harjutades oma koduseintest kõlakastis noores eas kätteõpitud repertuaari . </s> <s> Temagi võinuks olla jäädvustatud eesti kultuurilukku särava tenorina nagu Martin Taras , Hendrik Krumm või bariton Georg Ots . </s> <s> Võinuks , kui teed selleni poleks läbi lõiganud sõda ja kõik järgnev . </s> <s> Millest mõtleb mees , kes mitmel korral nagu surmamõistetu Cavaradossi on määratud ootama hukkamishommikut ja kes tänu lauluandele ning kas või tänu sellelesamale Cavaradossi aariale lunastab endale elupileti . </s> </p>
<p> <s> See mees on 1915. aastal Tartumaal Aakre vallas talupidaja pere viimase , kaheksanda lapsena oma eluteed alustanud Edgar Lamp , Treffneri gümnasist , 1941. aasta Tartu ülestõusu ajal kapten Karl Talpaku vabatahtlike kompanii lipnik , seejärel Wehrmachti ohvitser , Narva ja Praha põrguid näinud sõjamees , kolm aastat vangilaagrit läbi teinud ja siis Riikliku Julgeolekukomitee poolt " ohtlikuks riiklikuks kurjategijaks " kuulutatud pagulane omas kodus , aastaid kõikjal jälitatud lindprii , 1954. aastal arreteeritud ja kümneks aastaks vangi määratud koos </s> </p>
<p> <s> " 3-a . õiguste kaotusega , koos kella konfiskeerimisega " – nagu kõlab sõjatribunali otsus – , ent juba aasta pärast vabanenud ja siis kuni pensionini ametnikuleiba teeninud , ta enda sõnul " lihtne eesti inimene " , kellele alles Gorbatšovi perestroika toob väljasõiduõiguse , sedagi esialgu vaid Saaremaale , ja kellest taastatud Eesti Vabariik teeb Kotkaristi kavaleri . </s> </p>
<p> <s> See mees on kogu oma elu unistanud ooperilaval laulmisest , aga saatus määrab talle vaid harjutamise ja kontserdid . </s> <s> Tema ellu mahub mitu elu , ent see peamine , millest unistatud , jääb elamata . </s> </p>
<p> <s> Kuid Edgar Lamp on sellegipoolest õnnelik . </s> <s> Tal on olnud võimalust tõestada oma annet , ta on olnud inimene , kes on pakkunud teistele avastamis- ja eneseleidmisrõõmu . </s> <s> Ja mis peamine – ta on klassikaks saanud draamade elav kehastus – mees , kes on olnud suurem oma saatusest . </s> <s> Edgar Lambi lauljakire ja -ande lugu on eesti Cavaradossi lugu – õnneks ilma finaalita – , millest siin loetavaks tehtud vaid väikene , kuid sümboolne kild . </s> </p>
<p> <s> 1937 . aasta aprillis kirjutab Treffneri Gümnaasiumi õpilaskonna vanem Edgar Lamp kooli ajakirja " Miilang " saatesõnas : " Meie , noored , tahame elada ja luua väärtusi . </s> <s> Tahame sirguda tugevaks ja karastada endid raskuste ületamisega , mis on takistuseks meie eesmärkide taotlusel . </s> <s> Meie ei tagane , sest loobumine oleks enese alahindamine . " </s> </p>
<p> <s> Need sõnad kõlavad prohvetlikult ta endagi järgneva elu kohta . </s> <s> Edgar Lambi isa on laulumees , peres moodustub koguni kvartett , kes käib seltsipidudel laulmas . </s> <s> Õde Amandast saab 1935. aastal konservatooriumis Arderi lauluklassi lõpetaja , kes seejärel abiellub kontrabassivirtuoosi Ludvig Juhtiga . </s> <s> Vend Karl lõpetab konservatooriumi tšellistina . </s> </p>
<p> <s> On aasta 1943 , Lamp teenib ohvitserina Eesti sõjaväes , pataljonis on teisigi lauluhuvilisi . </s> <s> Lamp saab kvarteti kokku , juhendajaks hakkab pianist Elsa Avesson . </s> <s> Nad teevad endale nime . </s> <s> Kui aasta hiljem ollakse Wehrmachti ridades Saksamaal Posenis , saab Lamp kirja heliloojalt ja lauljalt Paul Tammeveskilt kutsega tulla toona kuulsa kvarteti " Heli 4 " koosseisu tenoriks . </s> <s> Aga Lamp lükkab selle tänuga tagasi . </s> <s> Ta ei ole veel küps oma teed valima . </s> </p>
<p> <s> " Nemad olid kõik " Estonia " kutselised lauljad , mina aga ainult " metsik roos " , " põhjendab Lamp aastakümneid hiljem oma loobumist suurest võimalusest . </s> <s> Tšehhi põrgust satub Lamp Venemaale vangilaagrisse . </s> <s> Kui ta koos teiste vangidega ääretus tühjuses asuva laagri barakkide vahele jõuab , kuuleb ta üht koolitatud tenorit laulmas aariat Paul Lincke operetist " Indra riigis " – " Es war einmal " ( " Oli kord ... ; " ) . </s> <s> Ta saab teada , et laulja oli Berliini Ooperi toonane juhtiv tenor . </s> <s> See pala sööbib Lambile nii hinge , et ta võimaluse avanedes seda ikka ja jälle laulab . </s> </p>
<p> <s> Lambi enda teine võimalus ooperilauljaks õppida avaneb 1948. aasta oktoobris . </s> <s> Aga siis on ta juba tagaotsitav . </s> <s> Õhtuti käib ta salaja konservatooriumis Elsa Avessoniga harjutamas . </s> <s> Kord , kui ta parajasti on laulmas oma lemmikaariat Donizetti " Armujoogist " , astuvad klassi üliõpilased Ira Kask ja Kalju Liblik . </s> <s> Eriti on Ira – hilisem Georg Otsa partner – see , kes õhutab Edgar Lampi ette laulma laulukateedri juhatajale Made Pätsile . </s> <s> Nii ka juhtub . </s> <s> Lamp laulab " eksamiks " Cavaradossi aariat . </s> <s> Päts on vaimustuses ja otsustab Lambi oma õpilaseks võtta . </s> <s> " Teie siit enne ei välju , kui mulle avalduse kirjutate õppima asumise kohta , " raiub Made Päts . </s> <s> Lamp on ühtaegu õnnelik ja ehmunud . </s> <s> Endise eesti ja saksa sõjaväelasena teab ta ju , et õppima asumine tähendab oma isiku paljastamist , mis lõpeb paremal juhul vanglaga , samas aga tähendaks see ühe kire vormistamist elukutseks . </s> <s> Lamp uuribki Made Pätsilt oma väljavaateid . </s> <s> " Kui ma olen teinud Viktor Gurjevist laulja , " kinnitab Päts , " siis teil on kõik , mida tal ei ole , ja kui teete hoolsalt tööd , saate kuulsaks väljaspool vabariikigi . " </s> <s> Lamp kordab oma etteastet rektor Bruno Lukile ja Jüri Varistele . </s> <s> Ta on hirmus närvis , sest teave tema liikumisest konservatooriumis võib olla jõudnud juba julgeolekusse . </s> <s> Ent seegi esinemine läheb hiilgavalt . </s> <s> Lamp tormab majast välja . </s> <s> Ent kantseleist möödudes peatab teda heatahtlik neiu , kes pakub talle tõendit muusikakooli vastuvõtu kohta . </s> <s> See 20. jaanuaril 1949 välja antud tõend osutubki eesti Cavaradossile elupiletiks . </s> <s> Kui teda dokumentide kontrolliks peatatakse , näitab Lamp , et ta on Tallinna Riikliku Konservatooriumi juures asuva muusikakooli õpilane . </s> <s> Ometi jätkub elu vaid lakkamatu põgenemise ja varjamisena . </s> </p>
<p> <s> Viis aastat hiljem kinnitab Aleksander Arder kirjalikult , et Edgar Lambist oleks võinud saada " Estonia " teatri dramaatiline tenor . </s> <s> Ja 1999. aastal kingib Lambi esimene soovitaja Ira Kask talle oma näitlejaportree , mille tagaküljel on pühendus : " Kahju , et unistus ei läinud täide – me ei saanud koos laval laulda . </s> <s> Edgarile mälestuseks . " </s> </p>
<p> <s> Nii istub eesti Cavaradossi tänagi , kuuskümmend aastat pärast Teise maailmasõja algust , mis nurjas tema unistuse , oma euroremonditud hruštšovkas , laulab külalistele südantrebiva liigutusega " Es war einmal ... " ja mõtleb , et ehk on veel kusagil mõni stuudio ja selle lahke omanik , kes laseks tal oma Cavaradossi aaria linti laulda . </s> <s> Ta suudaks veel . </s> </p>
<p> <s> " Ei tea , kas Edgar Lamp veel mäletab kirja , mis ma talle neljakümne neljanda aasta kevadel saatsin , kui ta Pärnus oli ja " Endla " teatris esines ? " küsis Helene , kui ta oli korteri koristamist lõpetamas ja pisut hingeldades tugitooli istus , sellessesamasse kumerate käetugedega , millele oli nõjatunud Stella ... ; </s> </p>
<p> <s> Andreas jäi kuulatama Helene juttu . </s> <s> Alles nüüd märkas ta , et laual oli ajaleht tema artikliga , mille pealkirjale oli ring ümber tõmmatud . </s> <s> Helene võttis lehe kätte ja vaatas Lambi pilti . </s> <s> Ülesvõtte oli teinud kohaliku lehe fotograaf . </s> <s> Pildil oli Lamp , laulmas üht oma kätteõpitud aariatest . </s> <s> Tõenäoliselt see oligi Cavaradossi aaria . </s> <s> Ta näoilmes peegeldus selle meeleheitlikku lootust kandev finaal : " Ihkan elu ! " </s> </p>
<p> <s> " Jah , mis küll teeb aeg inimestega . </s> <s> Ei osand arvatagi , et ta elab veel . </s> <s> Ta ju minust seitse aastat vanem . </s> <s> Kus te tema peale sattusite ... ; ja jõudsite juba Tartuski ära käia ? " </s> </p>
<p> <s> " Toimetusest anti vihje . </s> <s> Ta oli siinsamas Pärnus , sanatooriumis . " </s> </p>
<p> <s> Andreas vaikis igaks juhuks , et Lamp oli pikendanud sanatooriumis olekut oktoobri alguseni . </s> </p>
<p> <s> " Küll ta oli kena mees . </s> <s> Ja kuidas ta veel laulis . </s> <s> Olin temasse kõrvuni armund ... ; aga ta oli juba abielus ... ; " jätkas Helene mõtlikult , " ... ; ja üks tantsuõhtu ning lahkumiseks antud põsesuudlus jäigi mulle mälestuseks ... ; ja talle ... ; minu ahastuskiri . " </s> </p>
<p> <s> " Kui juhtute trehvama , tervitage minu poolt , " ütles Helene äginal toolilt üles tõustes . </s> </p>
<p> <s> Iga korraga paistis see talle valmistavat üha suuremat vaeva . </s> </p>
<p> <s> " Ta ei pruugi teada , et minagi veel elan . </s> <s> Aga kui kauaks ... ; Ja sel pole tähtsustki ... ; Kirjale ta ju ei vastand ... ; ja viimane sõna jääb ikka ütlemata . " </s> </p>
<p> <s> Andreasele hakkas üha enam paistma , et talle on määratud roll , mis piiblis oli määratud ta nimekaimule – see kalur Galilea järve äärest , üks Jeesuse valitud kaheteistkümnest õpilasest , kes peab tõe ära tundma ja seda kuulutama . </s> <s> Ent missugust sõnumit ja kellele ? </s> <s> Kas Viktorilt lastekodu kohta Pärnule ja Eestile ? </s> <s> Ent mõlemad on liiga kaugel , et ühe kompromissitu arhitekti mõte nendeni ulatuks . </s> <s> Või anda teada Viktori süütundest Helenele , Aini emale , kes ju ei tea , et Viktor nõnda tundis ? </s> <s> Või siis Edgar Lambi sõnumit ajaloole , mille rattarummu varises kivikesena üks , aga tema nagu iga teisegi inimese jaoks ainuke elu , viies kaasa ande ja unistuse ? </s> <s> Või Helene sõnumit Edgarile sellest , et üks pilk , laul ja tants võivad süüdata armuleegi , mis aga on määratud sealsamas kustuma ? </s> <s> Ja siis on ju veel Andrease endagi sõnum Beritile : Seneca kirjadest laenatud " tahad olla armastatud , armasta " – sõnum , mille hoopis Stella tema laubale kirjutas ? </s> </p>
<p> <s> Ei , liiga palju teisi , liiga palju pühendatust . </s> <s> Sellesse võib ise ära kaduda . </s> <s> Horatio ei vea välja . </s> <s> Ta peaks säilitama endas vaid jaheda uudishimu , olema pealiskaudsem , distantseeritum , loobuma seoste ja tähenduste üle juurdlemast . </s> <s> Ta peaks võtma kõike kui temasse mitte puutuvat mööduvust , milles tema , Andreas oskab leida oma tee , mis jääb , kuniks temast endastki saab mööduvus . </s> </p>
<p> <s> Aga see tähendaks ju ka oleviku tühistamist , sest iga minevikusündmuse kaotamine või unustamine tähendab seda , et kaotsi lähevad kõik selle järelmõjudki . </s> <s> Sest me ei suuda nimetada õisi ega vilju , kui me ei tea , kuhu nende varred või ka puutüvi kinnitub , kuhu ulatuvad juured või risoom . </s> <s> Lõppude lõpuks ongi inimsaatused ja ajalugu üksainus risoom , taimede maa-alune juurestik , mille sõlmedes hargnevad uusi pungi kasvatavad lisajuured , kust siis omakorda tungivad maapinnale võsud . </s> <s> Nendest irduvad ja avanevad lehed on otsekui hommikupäikeses ringutavad nümfid , mis barokselt põimudes või üksteisele liibudes laotuvad kogu metsaalust katvaks roheliseks vaibaks . </s> <s> Selle mälestustevaiba ja maapinna vahelises hämaruses arenevad draamad ja tragöödiad , siin sünnib elu salapära , tema varjatud õud ja ilu , mida Andreas oli puudutamas . </s> <s> Ajaloo avastamises , nagu see läbi mälestuste temani ulatus , oli samasugust erootilist pinget nagu naise lahtiriietamises , milles kujutluste ja ulmade poolt saadetud alastus osutus ikkagi vaid anatoomiliseks realismiks . </s> <s> Ja kui sageli lõppes selline erootika vägistamisaktis , ajaloo võltsimises ja ärakasutamises oma võimuiha teostamisel . </s> </p>
<p> <s> Andreas otsis ajaloost mitte niivõrd tõde , seda vägistamisaldist alastust , kuivõrd kaotatud radu , neid soonekesi , vagusid , uurdeid mälestuste lehevaiba all , kus väikese ja suure aja , inimese ja süsteemi igaveses vastasseisus sünnib tähenduslik kogemus , kolme ajamõõtme , mineviku meenutamise , oleviku tõlgendamise ja tuleviku ootamise sulam . </s> <s> Iga mälestus on ajaloo vähendatud pilt , kannatuste ja lootuste hologramm , ilma milleta puudub ajalool mõte . </s> <s> Viktor , Berit , Helene ja Edgar olid ühel või teisel viisil üksnes juhused Andrease enda elus , aga nende lood olid takjapalli kidadena haakunud ta aja- ja eneseteadvusse . </s> <s> Ja nüüd oli ta üks osa neist . </s> <s> Neli- , viis- , kuuskümmend aastat , terve inimpõlv ja aastasada hiljem oli Andreasestki saanud lastekodulaps . </s> <s> Ja kogu Eestist oli saanud Andreasele lastekodu . </s> <s> Lastekodu , mille saatus oli alati ohus . </s> </p>
<p> <s> Kui Viktor ja Berit sidusid teda oma lapsepõlvega , Stella veel nähtamatu , aga siiski juba aimatava tulevikuga , siis Helene ja Edgar kandsid Andreaseni sajandialguse valgust , mis sajandilõpu vaateveerult paistis oma hääbuvates ja pastelsetes toonides otsekui vananaistesuvi . </s> <s> Igast lapsepõlvest ja noorusest saab kord mälestuste vananaistesuvi . </s> <s> Maailma , millest Helene ja Edgari lood alguse said ja mis Andreasele nii ootamatul kombel olid avanenud , kuulus ju peaaegu kõik , mis nii tagantjärele kui ka ettepoole oli kujundanud 20. sajandi näo : börsikatastroof Wall Streetil ja ajaloo suurim majandusdepressioon 1920ndate lõpus , ahastav tööpuudus , kommunistliku eksperimendi julm vahemäng Venemaal , Hispaania kodusõda , Hitleri , Rosenbergi , Goebbelsi hüsteerias küpsenud fašismi triumf , mida kroonisid Anschluss ja Lääne sinisilmne loobumine Münchenis – mõelda vaid , millise paroodiana kõlab Chamberlaini kuulutus septembris 1938 Hestoni lennuväljal : " Rahu kestab meie ajal " ! – ning järgnev Molotovi-Ribbentropi pakt ja salaprotokoll ja kõigele finaaliks Eesti kadumine maailmakaardilt ja miljonite ühishaud ... </s> </p>
<p> <s> Kolm nende aastate ajalehtedest pärit fotot olid sööbinud Andrease mällu otsekui sümbolid aegade saatuslikust seotusest . </s> </p>
<p> <s> Ühel neist , 1937. aasta märtsis üles võetud pildil seisid sonides ja kaabudes igast väiksemastki tööotsast kinni haaranud endised ametnikud , kooliõpetajad – kes iganes – Walesi Pontypriddi terase valukojas pika , peaaegu lõpmatusse ulatuva töölaua taga ja viimistlesid haamrikestega massiivseid laevakette . </s> <s> Nad mõjusid mõttetut tööd tegema sunnitud vangidena või karistuseks kivi mäkke veeretama määratud Sisyphosena . </s> <s> Ja iga haamrilöök väljendas nende endi aheldatust . </s> </p>
<p> <s> Teine , 6. mail 1937 tehtud pilt jäädvustas Hindenburgi-nimelise dirižaabli plahvatuse New Jerseys , kui see oli parasjagu maandumas Frankfurdist alanud üle-ookeani-lennu lõpetuseks , ligi saja inimesega pardal . </s> <s> Omal ajal üheks suurimaks katastroofiks loetud lennuõnnetus tähistas Andreasele aga hoopis midagi enamat – ühe unistustest täis puhutud maailma hukku . </s> <s> Sel aastal lõpetas Edgar Lamp Treffneri gümnaasiumi ja Helene Kasest sai lastekodulaps . </s> </p>
<p> <s> Ja oli veel üks pilt 1930ndatest . </s> <s> See oli tehtud 1939. aasta augustis , Londonit tabanud kohutava kuumalaine harjal : kaks poisikest istumas kalakaupmeeste jaoks talvel varutud ja saepuru all hoitud kogukal jäätahukal , söömas jäätist . </s> <s> Andreas mäletas endagi lapsepõlvest Pärnu jõe äärseid saepurumägesid , kuhu maeti talvel jõest välja saetud jääkuubikud , mis suvel jahutasid lihakambreid , kalalette , meiereisid ja jäätisekärusid . </s> <s> Neile , ülalt kõrvetava kuuma ja alt õhkuva külma vahel istuvatele poisikestele mõeldes tundus Andreasele , et temagi lapsepõlv , mis ulatus Stalini ajast nii tagasi kui ka edasi Eesti aega , oli otsekui tule ja jää kokkupõrge , milles tema , Andreas , tagantjärele viigivõimalusi otsis . </s> <s> Üht mõista püüdvat ja õiglast sõnumit , millega ta süda võiks rahule jääda . </s> </p></div2><div2 type="alaosa"><head> 14 </head>
<p> <s> IGAL SÜGISEL SÜNDIS PÄRNU TULEKAHJUMÄRGIGA . </s> <s> Septembri lõpu öökülmad süütasid parkides pärnade , kastanite , jalakate , vahtrate kroonides kollased ja punased lõkkepesad , mis levisid mööda alleid kiiresti puult puule nagu sädemest nakatunud süütenöör . </s> <s> Mõnikord – nagu selgi sügisel – läks kuumav suvi sujuvalt üle vananaistesuveks . </s> <s> Ja siis võis vallikraavilt imetleda õhtupäikeses sametpehmelt kumavaid ranna-äärseid parke – vaade , mille hurm haaras iga tundliku hinge oma hõllanduslikkusega . </s> </p>
<p> <s> Andreas , kes kiirustas lastekodu-esseed lõpetama , otsustas Helenele Viktori ja Aini loo ära rääkida . </s> <s> Aga enne tahtis ta Edgar Lambi Helenega kokku viia . </s> <s> Sellest ei pidanud saama mõni järjekordne seebiooperlik melodraama , mis lugematutes teisendites jooksid pea igal telekanalil . </s> <s> Andreasele näis , et eestlased olid küll kergelt omaks võtnud Hollywoodi ja Mehhiko seriaalid , kus armumiste , abielude , petmiste ning lahkumiste rägastikus oldi valmis tegelasi isegi surnust üles äratama – kõik ikka selleks , et igaõhtune poole tunni kaupa näidatav saaga ei lõpeks – , aga nende endi elud paistsid , vähemalt pealispinnal , hillitsetud ja karged . </s> </p>
<p> <s> " Helene Kask palus sind tervitada , " ütles Andreas Lambile , kui ta ühel õhtul teda taas sanatooriumis vaatamas käis . </s> </p>
<p> <s> " Mi-i-s ? </s> <s> Helene ? </s> <s> See habras lastekoduneid " Endla " teatrist ? </s> <s> On alles ime ? " hüüdis Lamp käsi kokku lüües . </s> </p>
<p> <s> Helene oli vilksatanud tema elus ainult korraks ja läks kaduma nagu kümned teised ta sõbrad ja tuttavad , kes küüditamislaines , kes üle mere põgenedes , kes sõjas saadud keha- või hingehaavadesse nõrkedes . </s> <s> Lambile oli kohtumine Helenega olnud üksnes kummaline episood , mille taust ei lasknud seda areneda romaaniks , kuid mis just oma improvisatsioonilise juhuslikkusega jäi kilgendama mälusoppi , nagu oleks mõni üleannetu laps aknal istunud ja möödakäijatele peeglikilluga pimestavat päikest silma juhtinud . </s> </p>
<p> <s> 1944 . aasta märtsipommitamine oli hävitanud Edgar Lambi kodu Tallinnas , kus ta oma esimese naisega oli elanud . </s> <s> Tema traagilisest saatusest – naine oli surnud sünnitamisel saadud veremürgitusse ja mõni päev hiljem suri ka tütar – sai Lamp kuulda vangilaagris . </s> </p>
<p> <s> " Mõtlesin siis , seal barakkide vahel 1945. aasta novembri lörtsises pimeduses õhtusel loendusel seistes , mis on mulle siin ilmas veel jäänud , millele loota . </s> <s> Maailmast , inimestest hüljatud vang , naisest ja lapsest ilmajäänu ... surmgi tundus sel hetkel halastusena , millest Jumal elus oli mind ilma jätnud ... " </s> <s> Lambi hääl tuhmus seda meenutades . </s> <s> Oli näha , kuidas mees ägas mälestuste koorma all . </s> </p>
<p> <s> Aga 1944. aastal elati veel uue elu lootuses . </s> <s> Aprilli algul oli välja kuulutatud mobilisatsioon , Pärnus oli moodustatud pataljon Narva rindele saatmiseks , Lambist sai kolmanda kompanii ülem . </s> <s> Peatuti " Bristoli " hotellis . </s> <s> Pataljoni väljaõppe ajaks oli määratud kaks kuud . </s> <s> Enne rindele saatmist oli Tallinna garnisoni sõjaväeorkester andnud " Endla " teatris kontserdi . </s> <s> Andreas mäletas seda omaaegset Pärnu juugendstiili pärli , mis avati 4. novembril 1911 ja mille majesteetlikult rõdult oli 24. veebruaril 1918 välja kuulutatud Eesti Vabariik . </s> <s> Andreas mõtles pakitseva uhkusega rinnas , et tema kodulinn on ühtlasi Eesti Vabariigile nime andja , vabaduse kuulutaja , sõnumitooja : oled vaba ja iseseisev otsustama oma saatuse üle . </s> <s> Andrease lapsepõlves olid sellest majast üksnes varemed – venelased õhkisid " Endla " teatri 23. septembril 1944 , ainult mõni kuu hiljem , kui seal oli laulnud Lamp . </s> <s> Aga isegi varemetena oli " Endla " jäänud elu keskpunktiks linnas . </s> <s> Seal korraldati tantsuõhtuid ja Andreas kolas sõpradega mööda ahervaheme lugematuid soppe ning labürinditaolisi käike , mis ahvatlesid enesesse kaduma ja tekitasid kujutlusi määratust muinasjutulossist . </s> <s> Ühelegi võimule ei meeldi varemed . </s> <s> See äratab neis süütunde , hirmu , et alati võidakse küsida , kelle tahte ja käe läbi need varemed siin on . </s> <s> " Endla " ja lastekodu saatuses oli midagi sarnast . </s> <s> Nad olid jäänud ajale ja ideoloogiale jalgu . </s> <s> Üks totalitarismi , teine äri ohver . </s> <s> Teatri varemedki pühiti 1950ndate lõpus maatasa ja vundamendile ehitati hotell . </s> <s> Lastekodu säästeti lammutamisest , aga temagi tulevik vahetati hotelli vastu . </s> <s> Nii raiuti kunagi kullatükid müntideks , jagati laiali ja vahetati helmeste , tubaka ja kohvi vastu . </s> </p>
<p> <s> Edgar Lambile jäi " Endlas " esinemine kodumaal viimaseks . </s> <s> Ta oli valinud lauluks Tammeveski põhjatult romantilise " Üksainus õis " . </s> </p>
<p> <s> Lamp tõusis taas , köhatas ja laulis selle laulu Andreasele ette . </s> <s> Ta tegi seda samasuguse teatraalse hingestatusega , nagu oleks ta üks kolmest suurest tenorist – Domingo , Carreras , Pavarotti , kes iganes – aasta tagasi toimunud sajandi kontserdil Pariisis . </s> </p>
<p> <s> ÜKSAINUS ÕIS </s> </p>
<p> <s> Kui teaksid sa , kuis mulle oled armas , </s> </p>
<p> <s> Kuis minus kõik sul vastu naeratab , </s> </p>
<p> <s> Kuis käed tahaksid su kaela heita </s> </p>
<p> <s> Ja hetkeks vaid su rinnal hingata . </s> </p>
<p> <s> Kui teaksid sa , võib-olla siis ei mööduks </s> </p>
<p> <s> Jääkülmalt uhkelt minust võõrana . </s> </p>
<p> <s> Vast kuuleksid , kuis kõlab härdalt palve , </s> </p>
<p> <s> Kuis kostab hääl mu hingest sügavalt . </s> </p>
<p> <s> Kontserdi vaheajal oli astunud Lambi juurde õbluke noor neiu ja pöördunud tema poole palvega , et ta jätaks talle laulusõnad . </s> <s> Tüdruku lähenemises oli küll sihiteadlikkust , aga mitte pealetükkivust . </s> </p>
<p> <s> " Sõnad te saate , annan need teile õhtul . </s> <s> Kas olete vaba , et võiksite tantsima tulla ? " oli Lamp öelnud sõjameheliku sirgjoonelisusega . </s> </p>
<p> <s> Tüdruk , kes end tutvustades Heleneks nimetas , nõustus . </s> </p>
<p> <s> Samal õhtul kohtusid nad kuursaalis . </s> <s> Sellest sai pikk tantsuõhtu . </s> <s> Lampi oli pitsitanud süütunne , kui ta tundis Helenet liibuvat enda vastu , unistav-janune pilk ainiti tema näole kinnistunud . </s> <s> Oli ju Lambi naine Tallinna jäänud , teda ennast ootas aga ees teadmatus . </s> <s> Orkester oli mänginud tantsijate aplausi nõudel korduvalt Valgre " Muinaslugu muusikas " . </s> </p>
<p> <s> " Teie olete mees , kellesse vist armutakse esimesest pilgust , " oli Helene öelnud , kui nad Valgre aeglases fokstrotis hõljusid . </s> </p>
<p> <s> " Ainult Pärnus on vist tüdrukud , kes on selleks võimelised , " oli Lamp vastanud komplimendiga . </s> </p>
<p> <s> Helene ei saanud tähele panemata jätta Lambi abielusõrmust . </s> <s> See paistis läbi mitmest ta ohkest , aga ta ei küsinud Lambi naise ja võimaliku pere järele . </s> <s> Lamp mäletas , et ei sõja ajal ega ka vahetult selle järel ei olevat naised eriti hoolinud meeste kuuluvusest . </s> <s> Kõik tungles viljastumise suunas , kaotatud või ohustatud elu nõudis jätkamist . </s> <s> Sellest siis ka nii palju vallaslapsi . </s> </p>
<p> <s> Helene oli tulnud Lampi raudteejaama saatma , kui nende pataljon Narva poole teele asus . </s> </p>
<p> <s> " Siin on teile " Üksainus õis " , " oli Lamp tantsuõhtule kaasa võtta unustatud laulusõnu naisele ulatades öelnud . </s> </p>
<p> <s> " Tänan sellegi eest . " </s> <s> Helene hääles oli kostnud pettumust . </s> </p>
<p> <s> Lamp oli kummardanud ja Helenet põsele suudelnud . </s> </p>
<p> <s> " Ma jätan selle tantsu meelde , selle " Muinasloo muusikas " . </s> <s> Teie jääte meenutama mulle Pärnut , " oli ta lahkumisel öelnud . </s> </p>
<p> <s> Läbi kolvisilindrist välja paiskuva auru pahina ja vaguneid paigalt rebivate rataste " trah-trah-trah " -ragina oli ta kuulnud vaid Helene hüvastijätu lõpusõnu : </s> </p>
<p> <s> " ... otsige mind üles . " </s> </p>
<p> <s> Siis kogus rong kiirust . </s> <s> Helene helesinise kannikesemustriga sitsikleit oli hajunud perroonil seisvasse inimhulka – nagu värvilaik impressionistide maalil , mille tervikusse kuulumist saab tabada üksnes eemalduvas vaates . </s> <s> Tõenäoliselt oli Helene lubanud hüvastijätuks , et ta kirjutab Lambile , nagu lahkumisel kombeks , et Lamp teda soovi korral võiks üles otsida . </s> </p>
<p> <s> Kiri Helenelt oligi jõudnud Lambini Berliini päevil . </s> <s> See läks kaduma , kuid kirjast õhkunud siirast ja hingelõiganud kahetsust mäletas Lamp siiani . </s> <s> Ta polnud kunagi ette kujutanud , et üks naine võtab pihtida soovi , et vaatamata mehe abieluseotusele , võimalikule perele , tunneb tema , Helene , vastupandamatut ja hulluksajavat tõmmet Edgari poole . </s> <s> Et ta tahaks olla kas või kuuldeulatuses , juhuks kui saatus talle peaks kinkima võimaluse Edgariga jätkata . </s> <s> Ta teeks seda kõhklemata . </s> </p>
<p> <s> " Sellist meeleheitlikku lootust võid oodata ainult naiselt , kes on oma otsuse teinud ega suuda enam sellest taganeda . </s> <s> Armunud naisel puudub tagasikäik , " võttis Lamp oma meenutuse kokku . </s> </p>
<p> <s> " Helene küsiski , kas see kiri võiks veel alles olla . </s> <s> Küllap oli see tema naiseliku enesemääramise tipphetk . " </s> </p>
<p> <s> " Kujuta ette , ma ei teagi , kas ma oleks seda kirja pidanud alles hoidma . </s> <s> See oli nii reetlik ja tegi mindki nõrgaks ... </s> <s> Mina olin seotud , oma sõna andnud , täis usku oma abielu ja armastuse kestmisse . </s> <s> Armastada saab ikka ühte inimest . </s> <s> Muidugi võib äkiline armumine armastust kõigutada , tekitada kujutluse , et uus on see veel õigem , aga sa pead enda vastu ausaks jääma ja endale aus saad olla vaid siis , kui oled teiste vastugi aus . </s> <s> See paneb piirid ... " </s> </p>
<p> <s> Lamp vaikis hetke ja prahvatas siis otsekui seisaks ta taas meeste ees , kes ootavad otsust : </s> </p>
<p> <s> " Aga mis siin seletada . </s> <s> Tervita minugi poolt Helenet ja määraku ta kohtumine . </s> <s> Mina võtan lilled ... </s> <s> Kunagi pole hilja . " </s> </p>
<p> <s> Andreas tegi ettepaneku , et ta tuleb oktoobri esimesel esmaspäeval sanatooriumist läbi , päev enne Lambi naasmist Tartusse , ja et siis läheksid nad koos " Uudislehe " korterisse , mida Helene pidi sel päeval taas koristama . </s> </p>
<p> <s> Nii jäigi . </s> </p>
<p> <s> Esmaspäeval raamatukogust tulles põikas Andreas kõigepealt " Tervisesse " . </s> <s> Lamp seisis fuajees – ikka sama rühikalt , nagu ta poolteist kuud tagasi Andreast oli tervitanud – , sedapuhku pidulikkust rõhutavas sinakashallis ülikonnas , valges särgis ja musta lipsuga ; ühes käes paberisse mähitud lillekimp – otstest paistis , et need on võikollased roosid – , teises käes kerge sügismantel ja jalutuskepp . </s> <s> Ta paistis kergelt närvitsevat , aga vaigistas seda naljatades . </s> </p>
<p> <s> " See on nüüd küll nagu Tatjana esimene ball . </s> <s> Ja mina olen Onegin . </s> <s> Sina , Andreas , esitled meid . </s> <s> Helene ei pruugi mind ära tunda , mõtleb , kes on see sinuga ühes tulnud jube vanamees . " </s> </p>
<p> <s> " Ära muretse , ta on sind juba pildil näinud . </s> <s> See oli artikli juures . </s> <s> Iseasi , et sulle võib Helene paista hoopis teine inimene . </s> <s> Sina pole teda ju näinud viiskümmend viis aastat . " </s> </p>
<p> <s> " Noh , siis on see nagu unenägu , mis äkki tõeks saab või ... nagu see printsess , kes surmaunest üles äratatakse . " </s> </p>
<p> <s> Nad läksid mööda Seedri tänavat , " Uudislehe " korterini oli sanatooriumist vaid paarsada meetrit . </s> <s> Kell oli kuus . </s> <s> Nende selja taha jääva jõe suudmes loojuv roostepunane sügispäike värvis veepinnal peegeldudes selle kollakaspruuniks . </s> <s> Vasekarva jõgi , öökülmades kuldseks , punaseks ja pruuniks häilitud lehed võbelevalt langemas kõnnitee äärsetelt puudelt , aedade melanhoolne pruun – niisugune oli ainult kolmeks-neljaks kuuks aastas ennastunustavalt pulbitsema tõusva Eesti suvepealinna hüvastijätt . </s> </p>
<p> <s> Korteri elutoa aken oli avatud , kardinad kõrvale lükatud . </s> <s> Nähtavasti tuulutas Helene veel tuba . </s> <s> Või tegi ta seda enda pärast , sest viimastel kordadel oli ta sagedamini kaevanud õhupuudust . </s> <s> Andreas ja Lamp astusid majja . </s> <s> Koridoritrepp oli veel niiske . </s> <s> Pesuvahendi vihmajärgse metsa värskust jäljendav lõhn – nii oli seda ka plastpudeli sildil reklaamitud – täitis kogu ruumi . </s> <s> See ulatus esikussegi , mis ukse avades jätkas sõõrmete hellitamist . </s> </p>
<p> <s> " Tere õhtust , proua Helene ! " hõikas Andreas , näidates Lambile sõnatult nagi , kuhu ta võib mantli riputada . </s> <s> Lamp tegigi seda ja hakkas samas värisevi käsi roose paberist vabastama . </s> <s> " Tõin meile külalise , kes võiks teilegi huvi pakkuda . </s> <s> Lubage esitleda ... " </s> </p>
<p> <s> Andreas oli jõudnud elutuppa , Lamp tema järel . </s> <s> Mõlemad vakatasid . </s> </p>
<p> <s> Helene istus akna äärde nihutatud tugitoolis , nägu loojuva päikese poole . </s> <s> Ta pea oli vajunud rinnale , keskelt lahku kammitud lühikesed hõbehallid juuksed langesid kõrvadele ja laubale otsekui eesriie , maksaplekkidest tähnilised täidlased käed rippusid lõdvalt üle ruljate käetugede . </s> <s> Ta võis olla suigatanud , uinunud . </s> <s> Nii see esimesel hetkel näis . </s> <s> Kuid sisenejate poole jääv selg paistis ebaloomulikult tardununa mingisse oma raskuse tõttu iseenesest kujunenud tasakaalupunkti , millest hälbimiseks piisas vaid kergest puudutusest või tuulepuhangust . </s> </p>
<p> <s> Lamp heitis roosikimbu lauale , möödus Andreasest järsul sammul , haaras Helene käe randme kohalt , püüdis tabada pulssi , teisega tõstis lõua alt Helene pead ja hüüdis : </s> </p>
<p> <s> " Helista arst kohale ! " </s> </p>
<p> <s> Andreas tundis sisemuses tõusmas paanikat . </s> <s> Ta valis 110 , siis tuli meelde , et see on hoopis politsei number . </s> </p>
<p> <s> " Ah , kurat , " vandus ta hingeldades , " kiirabi on ju 112. " </s> </p>
<p> <s> " Läheb mõlemaid vaja , " kostis Lamp sumbuval häälel . </s> </p>
<p> <s> " Helene on surnud . </s> <s> Meie oleme tunnistajad , arst ja politsei peavad vormistama . " </s> </p>
<p> <s> Andreas lähenes Helenele . </s> <s> Ta oli küll matustel avatud kirstus surnuid näinud , pidanud morgis identifitseerima lahkunud omakseid , aga see oli ta elus esimene kord – seista silmitsi inimesega peaaegu ta surmahetkel . </s> <s> Kõigil varasematel kordadel o l d i juba surnud . </s> <s> Lõpp oli juba toimunud . </s> <s> Surm oli seni jõudnud Andreaseni kõigepealt ikka teatena , sõnumina , ja alles seejärel faktina . </s> <s> Siin aga seisis ta nüüd ise surma tunnistajana . </s> <s> Viibida lõpu juures , näha selle pöördumatust oli hoopis midagi muud kui kuulda sellest ja võtta vastu kirstu asetatud lõplik diskreetsusega ümbritsetud tulemus . </s> </p>
<p> <s> See siin oligi tõe äratundmishetk : naasmine läbi katkemise kõiksusse . </s> <s> Jäägitu " ei iialgi " – olematuse saabumine . </s> <s> Ja ometi , teisalt ka mälestuste horisondi alguspunkt . </s> </p>
<p> <s> Helene vidukil laugude taga hangunud pilku varjutas kollane udu , otsekui oleks päikesekiir jäänud talle viimaseks silmavaatajaks . </s> <s> Küllap see nii oligi . </s> <s> Ta kramplikult kokku surutud suujoon peegeldas tardunud valu . </s> <s> Aga veel polnud ta keha kangestunud . </s> <s> Sellest lahkunud elu hõljus ta läheduses . </s> <s> Püha nimbus , välgatas Andrease mõtteis . </s> <s> Ja aknast voolav päikesekuld ning kollakas udu Helene silmades meenutas talle tema lemmikraamatust Mįrqueze romaanist " Sada aastat üksildust " loetud hingede lahkumist , mida saatsid kollaste liblikate parved . </s> <s> Helenegi asus nüüd ühe niisuguse parve keskel . </s> </p>
<p> <s> Kiirabi ja politsei saabusid mõne minuti pärast peaaegu üheaegselt . </s> <s> Parameedikud püüdsid südamemassaaži ja elektrišokiga elustamist , kuid tagajärjetult . </s> <s> Siis tellisid nad kohale surnuveoki . </s> </p>
<p> <s> Politsei vormistas köögis Andrease ja Lambi tunnistajaprotokolli . </s> </p>
<p> <s> " Kas tal omakseid oli , kellele surmast teatada ? " küsis köögiuksele ilmunud fosforselt helkivate hõbetriipudega kollases kombinesoonis parameedik . </s> </p>
<p> <s> " Juba leidsime ! " hüüti talle eestoast , " proua käekotis on tütretütre pilt , aadress ja telefon ... korralik vanainimene . " </s> </p>
<p> <s> " Proua ... korralik vanainimene ... " – kui asjalikuna tundub surm , kui see on su igapäevane kaaslane ja pealegi võõras , mõtles Andreas , seistes koos Lambiga avatud aknal ja jälgides , kuidas Helenet surnuautosse kanti ning kuidas auto morgi poole teele asus . </s> </p>
<p> <s> " Mina aimasin , kui sa Helenest mulle rääkisid , et minu " tere " jääbki talle ütlemata , et rong , mis meid kunagi lahku viis , oli igaviku rong ... " ütles Lamp , korjates lauale pillatud roosid kokku üheks kimbuks , " ... ja et sellest kimbust saab leinakimp . " </s> </p>
<p> <s> " Minul jäi kõik ütlemata , kõik see , mis seotud lastekoduga , Viktori ja Ainiga . " </s> </p>
<p> <s> " Selge see , et viimane sõna jääb enamasti ütlemata ... ja siis selgub , et viimane oligi kõige tähtsam , " lohutas Lamp . </s> </p>
<p> <s> " Mul endal , paistab , on läinud siiski paremini , " jätkas ta , " mina olen saanud sulle oma loo ära rääkida ... minu memorandum on turvalises paigas . " </s> </p>
<p> <s> Ta võttis nagist mantli ja seadis minekule . </s> </p>
<p> <s> " Tahaksin Helene mälestuseks midagi laulda ... kas või sedasama " Ühtainust õit " , aga see oleks laulmine iseendale ... ja siin ... siin ... ah , sa ju kirjamehena tead , millega Hamleti tragöödia lõpeb . " </s> </p>
<p> <s> " Lõpp on vaikus . </s> <s> The rest is silence . " </s> </p>
<p> <s> " Nii olgu . </s> <s> Ja Helene pärast ei maksa meil muretseda . </s> <s> See oli kadestamisväärselt ilus surm . </s> <s> Nagu unistuses : lahkuda päikesesse ... </s> <s> Hüvasti . " </s> </p>
<p> <s> Lamp surus Andrease kätt ja sulges enda järel ukse . </s> </p>
<p> <s> Andreas võttis kapist valge lina , ühe neist , mille Helene oli pesumajast toonud , ning kattis sellega tugitooli , kus Helene oli otsekui vene kombe kohaselt istunud enne teele asumist . </s> <s> Tema jaoks viimsele teele . </s> </p>
<p> <s> Seejärel läks ta raadio juurde , et harjumuspäraselt kuulata õhtuseid uudiseid . </s> <s> Helene surm sinna ei mahtunud , nagu inimeste surm enamasti . </s> <s> Kuigi see oli kogu aeg kohal ja võib-olla just sellepärast . </s> <s> Kõik , mis kunagi oli – ja ometi ei juhtunud midagi . </s> <s> Andreas märkas , et CD-mängija avausest küünitas pooleldi välja plaat . </s> <s> Helene oli ilmselt koristamise ajal muusikat kuulanud . </s> <s> Ta lükkas plaadi sisse . </s> <s> Ruum täitus ülevhelge ja meeletult igatseva sopranihäälega : </s> </p>
<p> <s> O mio babbino caro , </s> </p>
<p> <s> mi piace é bello , bello ; </s> </p>
<p> <s> vo'andare in Porta Rossa </s> </p>
<p> <s> a comperar l'anello ! </s> </p>
<p> <s> – – – </s> </p>
<p> <s> See oli isa ees põlvitava ja oma kooselule peigmehe Rinuccioga õnnistust anuva Lauretta aaria Puccini " Gianni Schicchist " , ülemlaul kõigeks valmis ohvrimeelsele armastusele . </s> <s> Ja seeläbi ka elule , mis sünnist peale kannab surma tulekahjumärki . </s> </p>
<p> <s> Mõni päev pärast Helene matuseid helistas Stella . </s> </p>
<p> <s> " Hi ! </s> <s> Kus ollakse ... ? </s> <s> Ikka veel Pärnus ? " </s> </p>
<p> <s> " Pärnus jah , mis siis ? " imestas Andreas ja pidi endale tunnistama , et oli oodanud Stellalt teateid või koguni teda ennast . </s> </p>
<p> <s> " Come on ! </s> <s> Mis kuldmuna sa seal nüüd haud ? " kostis telefonist tuttav nasaalne , nooruslikult hoolimatu naisehääl . </s> </p>
<p> <s> " Pole see mingi kuldmuna . </s> <s> Üks tavaline lastekodu , mille lugu ei taha lõppeda ... </s> <s> Nüüd vist küll lõpp juba paistab ... </s> <s> Äsja matsime Helene , sellesama naise , kes arvas , et sina oled minu tütar ja oli valmis olema mulle ema eest ... " </s> </p>
<p> <s> " Kuulsin juba tädilt . </s> <s> Ta teab Pärnust kõike , sobiks sulle paremaks allikaks kui mina ... </s> <s> Oli kena mammi . </s> <s> Kahju . </s> <s> Aga sina oled nagu mõni surmakutsar , algul Viktor , nüüd Helene , kelle järgmisena ette võtad ... ? </s> <s> Hakka sind või kartma . </s> <s> Meil on siin üks õppejõud ... loeb keskkonnakaitset ... vana küll , aga täitsa norm mees ... </s> <s> Vaat teda kutsutakse samuti surmakutsariks . </s> <s> Nii kui kellegi haigevoodi juurde ilmub , nii on teada , et saab matuseid . " </s> </p>
<p> <s> Andreas muigas endamisi . </s> </p>
<p> <s> " Ja räägiti , et ükskord oli nii ... " jätkas Stella õhinal , unustades , et räägib telefoniga , mitte aga ei lobise kusagil kohvikus , " ... mees olla kuulnud , et üks kuulus lavastaja ... noh , sa vanem sinjoor , peaksid nagu mäletama fossiile ... et see olla kord haigena voodis lebosklenud ja mees kohe kõpsti ukse taga ... ja siis oli lavastaja nagu hull ... ta olevat olnud muidu ka hull ... voodist üles karanud ja röökima pistnud , et : " Ärge laske teda sisse ! </s> <s> Ma tahan veel elada ! ... " " </s> <s> Stella jutt katkes pupsuvas naerus . </s> </p>
<p> <s> " Hea lugu , " nõustus Andreas , " aga mis sa telefoniarvet kasvatad , tule lõbusta mind siin . " </s> </p>
<p> <s> " Ega ma mõni lõbuliblikas ole ... ikka korralik kooliinimene , " koketeeris Stella , " ja kes ütleb , et see jälle sleepimisega ei lõpe ? " </s> </p>
<p> <s> Andreas pidi tunnistama , et ta ei mõistnud alati Stella keelt ega vihjeid . </s> <s> See pidigi olema nüüd " uus ja uljas Eesti " , mis oli end rüütanud ingliselaenulisse slängi . </s> <s> Andreas teadis , kuidas mõned ta kolleegid olid lausa raevus , kuuldes raadios noorte saatejuhtide omavahelist jutupladinat . </s> <s> Üks " keeletädiks " kutsutud Johannes Voldemar Veski koolitusega vanadaam oli kirjutanud koguni ahastava artikli eesti keele saatusest ja nõudnud keeletsensori koha sisseviimist ajalehtede-ajakirjade toimetustesse ja kirjastustesse . </s> <s> Andreas ise suhtus leplikumalt seesugusesse keelemoondesse . </s> <s> Kohati oli ta valmis isegi tunnistama , et tänu noorte slängile oli keelde lisandunud power'it , nagu nad " hoogu " ja " jõudu " nimetasid . </s> <s> Üldiselt jagas ta aga oma kolleegide ärritust , lootes samas , et keel selitab ise välja kõlbliku ja kõlvatu ning puhastab endale tee , mida mööda kulgeda . </s> </p>
<p> <s> " Aga oli sul siis asja ka ? " küsis Andreas kõnet taas tõsisemale lainele pöörates . </s> </p>
<p> <s> " Asja pärast helistangi . </s> <s> Homme olen Pärnus . </s> <s> Saame kokku ... ei , mitte sinu pool ... ma mõtlen ... näiteks kohvikus ... </s> <s> " Sinises " kohvikus . " </s> </p>
<p> <s> " Kus see veel on ? " </s> </p>
<p> <s> " Kuidas sa siis ei tea ? </s> <s> Ise veel pärnakas . </s> <s> Tuleb ikka ajaga kaasas käia ... " aasis Stella . </s> <s> " " Sinine " kohvik on Rüütli tänaval , see endine " Kungla " . " </s> </p>
<p> <s> " Oo õudust , " sõnas Andreas kibestunult , " mida kõike nad ka välja ei mõtle , et aga moodsam näida . </s> <s> Mis " Kungla " nimel siis viga oli , et sellest loobuti ? " </s> </p>
<p> <s> " Tavaline lugu , " kommenteeris reklaamindust nuusutanud Stella , " uus omanik ei saanud " Kunglat " kasutada , sest samanimeline oli ka aktsiaselts , kellelt ta " Kungla " ostis . </s> <s> Aga pekkad olid ostjatena seekord täitsa kultuurilised , kui nad kohviku siniseks ristisid . </s> <s> Blue café tähendab inglise keeles ülekantult sama mis " Kungla " – helesinist õnneriiki . </s> <s> Jõudis kohale või ? " </s> </p>
<p> <s> " Olgu , ütleme et jõudis . </s> <s> Jõua sina ka kohale ! " </s> </p>
<p> <s> " Klaar . </s> <s> Kohtume siis unistuste maal . " </s> </p>
<p> <s> Järgmisel päeval kokkulepitud ajal astus Andreas " Sinisesse " kohvikusse . </s> <s> Selle interjööris oli tõesti väljakutsuvat stiili ja selget vihjet " helesinisele unistusele " . </s> <s> Merekivimustriliste plaatidega kaetud põrand , äärtes asuvate valgustitega võimendatud lasuursinine lagi ja hüatsintsinised ihmjad seinad lõid mulje , nagu seisaksid või istuksid mere ääres või oleksid selle sees ning laseksid end kanda unistuste taevasse . </s> <s> Bordoopunased toolid-lauad omakorda mõjusid hüübinud verepiiskadena keset sinist ääretust . </s> <s> Andreas võttis ühe pigem ämblikusiidi kui riiet meenutavate kardinatega aknaaluse laua taga istet . </s> <s> Ta tellis kohvi ja konjakit . </s> <s> Haldjaks rõivastunud ettekandja serveeris kohvi sinistes tassides . </s> </p>
<p> <s> Stella hilines . </s> <s> Andreas jäi kuulatama peidetud kõlaritest segamatult , kuid stereofooniliselt kogu ruumi levivat romantilist muusikat . </s> <s> Näis , et palade valik oli seotud unistuste või merega . </s> <s> Aeg-ajalt kordus üks , tõenäoliselt kohviku nimilaul , Chris Rea " The Blue Café " : </s> </p>
<p> <s> My world is miles of endless roads </s> </p>
<p> <s> That leaves a trail of broken dreams </s> </p>
<p> <s> Where have you been </s> </p>
<p> <s> I hear you say ? </s> </p>
<p> <s> I will meet you at the Blue Café </s> </p>
<p> <s> Because , this is where the one who knows </s> </p>
<p> <s> Meets the one who does not care </s> </p>
<p> <s> The cards of fate </s> </p>
<p> <s> The older shows </s> </p>
<p> <s> To the younger one , who dares to take </s> </p>
<p> <s> The chance of no return . </s> </p>
<p> <s> Where have you been ? </s> </p>
<p> <s> Where are you going to ? </s> </p>
<p> <s> I want to know what is new </s> </p>
<p> <s> I want to go with you </s> </p>
<p> <s> What have you seen ? </s> </p>
<p> <s> What do you know that is new ? </s> </p>
<p> <s> Where are you going to ? </s> </p>
<p> <s> Because I want to go with you </s> </p>
<p> <s> So meet me down at the Blue Café . </s> </p>
<p> <s> Lõputud rajad , loendamatud maanteemiilid on minu maailm , jättes endast vaid purunenud unistuste jäljerea . </s> <s> " Kus oled sa olnud ? " kuulen sind ütlevat . </s> <s> Me kohtume " Sinises " kohvikus , sest siin on paik , kus kohtub teadja sellega , kes ei hooli millestki . </s> <s> Kohtujaist vanem näitab saatuse kaarte nooremale , kes julgeb kasutada võimalust mitte iialgi naasta . </s> <s> Kus oled sa olnud ? </s> <s> Kuhu oled minemas ? </s> <s> Ma tahan teada , mis uudist ? </s> <s> Ma tahan sinuga kaasa tulla . </s> <s> Mida oled sa näinud ? </s> <s> Mida uut sa tead ? </s> <s> Kuhu oled teel ? </s> <s> Ma tahan , et võtaksid mind enesega . </s> </p>
<p> <s> Kohtume siis " Sinises " kohvikus . </s> </p>
<p> <s> Mida süvenenumalt Andreas ballaadi kuulas , seda rohkem tundus , et see räägib temast , et tema ongi see noore tüdrukuga kohtunud vana mees , teadja , kes laob oma saatusekaardi lauale , mille noorem üles korjab ja kasutab võimalust mitte iialgi naasta . </s> <s> Tema , Andreas , aga jääb siia istuma oma küsimustega , mis jäävadki vastamata . </s> <s> Jääb ainult " Sinine " kohvik ja lootus uuele kohtumisele , mis lõpeb pettumusega , et siis jätkuda uue lootusega ja nii lõputult ... sest see on unistuste kohvik . </s> </p>
<p> <s> " Kas meeldib ? " kuulis Andreas küsimust oma kõrva juures . </s> </p>
<p> <s> Tal polnud vajadustki nägu küsija poole pöörata : lõhnamällu jäänud " Opiumi " kergelt uimastav vine , needsamad hennavärvi juuksed libisemas tema silme ees – see oli Stella . </s> </p>
<p> <s> Nad kätlesid tervituseks . </s> <s> Andreas märkas Stella nimetissõrmes kuldset võru . </s> <s> Kas ta seda oligi tulnud teatama , kihvatas Andrease sisemuses . </s> <s> Ent ta üksnes neelatas . </s> </p>
<p> <s> Stella võttis seljast laialõikelise pehme villase mantli – seegi oli sinist värvi – , istus Andrease vastu ja mõõtis teda pika pilguga , otsekui valmistuks nende mõlema saatust määravaks otsustavaks kõneluseks , mille mõistmiseks pidi teine pool olema küps . </s> </p>
<p> <s> Andreas lõi pilgu maha . </s> <s> Ettekandja lähenes . </s> <s> Stella tellis endale vaid klaasi mineraalvett . </s> </p>
<p> <s> " Me-eldib küll ... " vastas Andreas Stella küsimusele venitades , lisades komplimendi , mida ta tõepoolest siiralt ka mõtles . </s> </p>
<p> <s> " " Sinine " kohvik peaks palkama sind oma maskotiks . </s> <s> Sinu punapea sobib interjööriga oivaliselt ja riietus ja isegi nimi . </s> <s> Mis sobib taevaga paremini kui tähed ? </s> <s> Täht on ka unistuse metafoor . </s> <s> Ja muide , mulle meenub kunagisest ladina keele kursusest , et " meritäht " , Stella Maris , oli Jeesuse ema Maarja sünonüüm ; meile õpetati üht palvet , mul on see isegi meeles : Ave , maris stella , Dei mater alma atque semper virgo , felix caeli porta ! " </s> <s> Kõlab hästi , eks ! ... </s> <s> Ja siis veel see , et suurema osa ajast oleme elanud kõik Maarjamaal . </s> <s> Enne kui see Eestiks nimetati . </s> <s> Sul on niisiis selle maaga otsene side . </s> <s> Õnnelik nimi ! ... " </s> </p>
<p> <s> " Andreas ! ... " </s> </p>
<p> <s> Stella katkestas Andrease loenguks veninud seletuse . </s> <s> See kõlas peaaegu palvena . </s> </p>
<p> <s> " Andreas , ma tulin oma võlga tasuma . " </s> </p>
<p> <s> Ta võttis suurest tellisevärvi nahast ja lohmaka vormiga õlakotist ümbriku ja pani kohvitassi kõrvale . </s> </p>
<p> <s> " Täpselt kolm tuhat ... ilma intressideta . " </s> </p>
<p> <s> " Aga ma ju ütlesin ... et see on tagastamatu laen . </s> <s> Jäta see endale ... kas või seemneks , " tõrkus Andreas . </s> </p>
<p> <s> " See ongi seemneraha . </s> <s> Seeme läks idanema , aga pinnas ja aeg olid valed ... " </s> </p>
<p> <s> " Ma ei mõista , mis sa sellega öelda tahad ? " </s> </p>
<p> <s> Stella süütas sigareti ja puhus pikalt suitsu lae poole . </s> <s> Andreasele viirastus : nii hajuvad unistused ... </s> </p>
<p> <s> " Selles asi ongi , et sul on raske mind mõista . </s> <s> Me elame erinevates maailmades . </s> <s> Mina olen sind küll mõistnud , aga mul on ka kergem , minu maailm tuleb sinule järele . </s> <s> Eks ole imelik , mulle oled sa tegelikult ju fossiil kõigi oma Leninite ja Stalinitega , komsomoli ja üliõpilasmalevatega ja Praha kevadega , laulva revolutsiooni ja Eesti Vabariigiga ... aga teistmoodi võttes oled sa mulle ju tulevik , see aeg , mis käis minu ees ... enne kui ma siia sündisin ... </s> <s> Aga , okay , mis ma vatran ... lühidalt , ma tegin aborti . " </s> </p>
<p> <s> " See ... kevadine siis ... </s> <s> Tallinna väravate all ... ? " küsis Andreas pärast pikale veninud pausi , milles mõlemad jäid kuulama Chris Read : because , this is where the one who knows meets the one who does not care ... </s> <s> Andreas tundis südame all õõnsust . </s> </p>
<p> <s> Stella jätkas närviliselt : </s> </p>
<p> <s> " Ma ei tea , kas see kevadine tolmlemine sinuga või pärast sind Peetriga , no sellega , kelle kohta ma sulle sokkisin , et fuck-buddy – tegelikult on ta armas poiss – ma ei tea ... ja sel pole tähtsustki , lihtsalt sai kõrini pilleritest ... mõtlesin , et läheb kuidas läheb ... ja läkski . </s> <s> Aga siis hakkas hirm ... kellele ma selle lapse toon , ma ei saa ju seda Peetrile kaela keerata , sulle ammugi mitte ... kole hirm hakkas , et äkki võetakse lastekodusse ... ja siis tulin selle õppetoetuse jutuga sinu juurde ... tahtsin erakas lahti saada , et oleks puhas värk ja keegi ei kõssaks ... " </s> </p>
<p> <s> " Ja valetasid mulle ... " </s> <s> Andreas tundis , et temas ärkab taas isa . </s> </p>
<p> <s> " Naised ei valeta . </s> <s> Nad lihtsalt ei räägi kõike . </s> <s> Mõnikord ei räägi üldse , teevad ja kõik . </s> <s> Mina olen , nagu näed , see sinisilmne ullike , ma räägin sulle ära . </s> <s> Ja see oli ju natuke ka kooliraha . </s> <s> Nii et nagu ikka asja ette ... " </s> </p>
<p> <s> " Ja kust sa selle nüüd tagasimaksmiseks said ? " </s> </p>
<p> <s> " Peeter andis ... " </s> </p>
<p> <s> " Ei noh ... see veel puudus , " oigas Andreas nördinult . </s> <s> Ta kummutas konjakiklaasi tühjaks ja andis ettekandjale märku arve saamiseks . </s> </p>
<p> <s> " Oota , ära mine . </s> <s> Istume veel nats ... " anus Stella . </s> <s> " Katsu mind ometi mõista ... ma tahtsin viiki mängida . </s> <s> Abort oligi minu jaoks viik , võimalus aeg maha võtta ... väljapääsu otsida ... uuesti alata . </s> <s> Sina ise oled ka ju Wiik , või kuidas ? " </s> </p>
<p> <s> Andreas tundis lämmatavat ängi . </s> <s> Jah , ta mõistis , aga mitte niivõrd Stellat , kui oma püüdluste mõttetust ja tühisust . </s> <s> Ühelgi elustrateegial ei tundunud olevat õigustust . </s> <s> Ühel hetkel muutub see enese vastandiks , lendab bumerangina tagasi ja tapab lennutaja , labastub paroodiaks , naeruvääristab kuulutaja enda ... </s> <s> Mida küll vastata selle peale , ilma et see ei kõlaks teesklusena , õõnsa manitsemise või üksnes põgusale vahekorrale mõtleva armukese meelitusena ? </s> </p>
<p> <s> Andreas kogus end , vaatas Stellale otsa , siis ulmsinisesse lakke , siis aknasse , millest möödusid inimesed , igaüks oma õnne või murega , kes kiirustades , kes asjalikul sammul , kes kõheldes – üks täiesti tavaline nimetu õhtupoolik , nagu see olnud juba aastatuhandeid , kui tekkisid linnad ja neis sipelgaradu matkivad tänavad , ja nagu ilmselt jääb kestma veel mõneks ajaks – ning see , mida ta Stellale nüüd ütles , püüdlikult vältides tundelisust , aga siiski veendunult , teades , et räägib endale vastu , aga mitte sellele Andreasele , kes istub nüüd siin ühe loote hävitamisest või loobumisest kuuldes , mille alguse juures võis temagi olla , vaid hoopis Andreasele , kellega ta ise pikkamööda hüvasti jättis ; nii et see , mida ta nüüd ütles , oli ühtaegu mõeldud Stellale , aga veel rohkem talle endale : </s> </p>
<p> <s> " Viike tehakse mälestustes . </s> <s> Mälestus ongi viigiseis . </s> <s> Elus endas on vaid võidud ja kaotused . </s> <s> Ja mingist hetkest peale ainult kaotused . " </s> </p>
<p> <s> " What's done , is done , " lausus Stella kumedalt ja kustutas sigareti . </s> <s> Seekord ta vähemalt ohkas . </s> <s> Järelikult , mingi väike kahetsus pidi Stella mõtteis hingitsema , oletas Andreas . </s> <s> " Kas ... see käib kõige kohta ... ka meie suhte kohta ? " uuris ta ettevaatlikult . </s> </p>
<p> <s> Stella vältis Andrease pilku , jõi klaasist lonksu vett , keerutas seda näppude vahel ja noogutas . </s> <s> Ta pigistas huuled kokku , otsekui otsiks mingi otsus ta sisemusest väljapääsu sõnadesse , võib-olla koguni karjatuse , aga samas püütakse seda kõigest väest alla suruda . </s> </p>
<p> <s> " Ma tahan sulle veel ühte asja rääkida , " pahvatas ta siis . </s> </p>
<p> <s> " Kas abordist polnud juba küllalt ? </s> <s> Aga , ma aiman , mis see võib olla ... õieti , ma nägin juba . " </s> </p>
<p> <s> " Ah , see sõrmus või ... ? " vaatas Stella oma vasakut kätt . </s> <s> Andreas märkas nüüd , et Stella värvitud küünedki harmoneerusid kohvikulaua värviga : sinine meri ja taevas ning küpse kirsi punane otsekui hüübinud verepisarad sellel – tõesti , Stella sobinuks igati " Sinise " kohviku vapikujuks . </s> </p>
<p> <s> " See sõrmus ... see on boy-friend'i sünnipäevakink , Peeter lubas mind rõngastada . </s> <s> Ütlesin talle , et ega ma mõni pääsuke ole , kes talveks Aafrikasse kolib , aga kingitused tuleb ju vastu võtta . </s> <s> Ma siis võtsin . </s> <s> Aga see ei tähenda veel abielu ... </s> <s> Meest ma küll kingituseks ei taha . </s> <s> Kui ei tule välja , siis ei tule ka draamat . </s> <s> Semmisime ... no-jaa , mis siis ... " </s> </p>
<p> <s> Andreas tundis hetkelist kergendust . </s> <s> Stella tõsinemine tegi aga teda sealsamas taas ärevaks . </s> </p>
<p> <s> " Aga sulle , Andreas ? </s> <s> Sulle vist olin tõesti ainult allikas ... ? " </s> </p>
<p> <s> " Allikas , mida pole võimalik tühjaks juua ? " sähvas Andreas vastuseks . </s> </p>
<p> <s> " Aga millest ei ela ka ära ... </s> <s> Tegelikult , isegi sealt juues viibisid sa ju hoopis kusagil mujal . " </s> <s> Stella hääles polnud mitte niivõrd etteheidet kui kaastunnet . </s> </p>
<p> <s> " Kust sa seda võtad ? " </s> </p>
<p> <s> Ettekandja lähenes lauale ja küsis , kas soovitakse arvet . </s> <s> Andreas tellis endale veel ühe konjaki . </s> <s> Ta lootis sellest õõnsaks muutunud enesetundele leevendust . </s> <s> Andreas pöördus Stella poole pakkumisega võtta samuti midagi . </s> <s> Stella keeldus , vabandades tervisega . </s> <s> Siiski läks klaas mineraalveega kordamisele . </s> <s> Nad vaikisid , kuni merineitsit kehastav ettekandja nende tellimust täitis . </s> </p>
<p> <s> " See et ... viimati , kui sinu pool olin ... ja mulle kõrva sosistasid ... " </s> <s> Stellal tundus olevat raske Andreasele sellest rääkida . </s> <s> " Tegelikult on see ju absurdikas . </s> <s> Meil oli kunagi reklaamis üks mann , kes muudkui jahvatas oma seksielamustest ; kord olevat ta mingi luuletajaga nugistanud ja kui kutt oli koha sisse võtnud , kukkunud hoopis Shakespeare'i sonette võristama . </s> <s> " Mis värk ? " oli tüdruk küsinud . </s> <s> Poiss oli öelnud , et nii olla seksuaalselt haritud inimeste juures kombeks . </s> <s> Loomad tegevat seda vaikides , ähkimine olla aga mage , seepärast õppinud tema hoopis klassiku pähe ... </s> <s> See jäi küll poisile viimaseks korraks ... </s> <s> Tahtsin öelda , et sina ju ka sosistasid mulle ... " </s> </p>
<p> <s> " No luuletus see nüüd küll polnud . " </s> </p>
<p> <s> " Ei olnudki ... </s> <s> Minu nime asemel oigasid sa Beritit . </s> <s> Ma ei tea , kes ta on , sinu naine või mõni kolleega või romaani-iludus – nimi on igatahes ilus – , aga mulle lõikas see kõrva . " </s> </p>
<p> <s> Andreas vakatas . </s> <s> Ah siis see oligi see järgmine jutt ... </s> <s> Oli see nüüd ettekäändeks Andreasega lõpetada või mõne uue plaani sissejuhatus või solvumine , alandatuse tunne ... – Andreas laskis peast läbi mitmed variandid , ent leidmata hetkel rahuldavat oletust , ei osanud ta ka valida adekvaatset vastust . </s> <s> Nii ta ühmaski : </s> </p>
<p> <s> " Anna andeks , kui see sind puudutas . " </s> </p>
<p> <s> " Aga ma ju parandasin end , " lisas ta kärmelt , veendudes samas , kui lapsik oli niisugune seletus . </s> </p>
<p> <s> " Puudutas küll , aga ei solvanud . " </s> <s> Stella süütas uue sigareti . </s> <s> " Sellepärast , et mina olin ju see , kes sinu juurde tuli . </s> <s> Aga ma ei saanud Beritist mööda . </s> <s> Ma ei saa lüüa teda nagu malemängus ratsuga lüüakse , kaks sammu ette või taha ja siis samm kõrvale . </s> <s> Tema jääb meie vahele ... </s> <s> Ja kui ollakse nii , nagu meie olime ... " </s> <s> Stella tõmbas sisse pika sõõmu ja puhus suitsu lae suunas , " ... siis otsustab alateadvus , mis nime ta kõrva sosistab . " </s> </p>
<p> <s> Andreast valdas häbitunne . </s> <s> Taas märkas ta endas puberteediealist poisikest jonnakalt tõestamas oma valiku õigsust . </s> <s> Talle tundus , et Stellagi polnud päris kindel , kas ta tahab Andreasega jätkata – võib-olla oli see kõik õrrituseks ? – või jääb sellest järele vaid põgus suveseiklus , mis hajub sama kiiresti nagu sigaretisuits õhus . </s> </p>
<p> <s> " Stella , ma ei tahaks sinust lahkuda . </s> <s> Ma vist isegi jäin sellepärast Pärnusse , et sind siin oodata . </s> <s> Ma ei taha üldse kedagi jätta , kelle olen omaks tunnistanud või võtnud ... pealegi veel nii tormiliselt nagu sind . " </s> </p>
<p> <s> " Aga siis leidub ikka inimene , kes hoopis sind jätab ... </s> <s> Elus inimesi ei saa kollektsioneerida nagu morfiiniga mürgitatud liblikaid ... võtad võrgust , torgid nööpnõela seljast läbi ... ja karpi . " </s> </p>
<p> <s> " Mul pole seda mõtteski olnud . </s> <s> Aga elada teise inimesega ilma armastuseta – seda ma ka ei saa . " </s> </p>
<p> <s> " Eks ole ! " osatas Stella kerge ärritusega hääles . </s> <s> " Aga mina ei saa jälle abielluda armastusest . </s> <s> Lastekodu õpetas mind lahus hoidma kooselu ja tunded . </s> <s> Ja enne seda ema ja isa . </s> <s> Seks , feeling , töö , lapsed – need kõik on ise asjad , mõistad . </s> <s> Kohustused on teiste vastu , tunded on sinu omad . </s> <s> Võõrandamatu õigus , nagu need juura yuppie'd laulavad , põhiseaduslik õigus ... " </s> </p>
<p> <s> Stella jõi taas sõõmu vett ja surus pooliku sigareti tuhatoosi . </s> <s> Ta kallutas end pisut tahapoole , vaatas unistaval pilgul aknast tänavale , kus vallandunud hoovihm tantsiskles kiviparketil , millest iilid kandsid kohvikuaknale siksakiliselt langevaid niresid , ja pöördus siis Andrease poole , hallikasrohelistes iiristes ühtaegu anuv kutse ja loobumine . </s> <s> Ta sirutas oma käe – kõrvaltvaatajale võis tunduda , et ta teeb seda hüvastijätuks või milleski kokkuleppimiseks – ja Andreas vastas samaga . </s> </p>
<p> <s> " Ma ar ... mul on sinu vastu tunne . </s> <s> Aga ma ei saa öelda , et see on armastus . </s> <s> Oleme selleks liiga ebavõrdsed . </s> <s> Sul on naine , olgu ta Berit või kes tahes , sul on töö , positsioon ... </s> <s> Aga kes olen mina ? </s> <s> Lastekodulaps . </s> <s> Segase mineviku ja veel segasema tulevikuga . </s> <s> Lootusetu juhtum ... nagu öeldakse . " </s> </p>
<p> <s> Andreas pigistas usalduslikult Stella kätt . </s> <s> Oli see tõesti naiselik väljapressimine ? </s> <s> Mida Stella temalt ootas , mida tema Stellalt ? </s> <s> Kuidagi naeruväärne , teatraalne , liigfilmilik tundus talle stseen , millesse Stella oli teda asetanud või kuhu nad juhuse tahtel olid sattunud . </s> <s> Andreas soovis sel hetkel oma sisemuses huugava arutlusmasina välja lülitada , ta oleks tahtnud olla taas seesama ludiit , masina vastu mässaja 19. sajandi Inglismaalt , kes ta iseenda arvates oli olnud kevadel " Aafrikas " , kus ta Stellaga kokku põrkas ; ta oleks tahtnud Stella sülle haarata , hüüda üle " Sinise " kohviku nagu mõni rüütel unistuste daamile " Teie alandlik teener palub teie kätt , sest ta süda kuulub teile ! " , kuigi eavahet arvestades oleks ta saanud öelda ainult " Mu laps , mina hoolin teist ! " ; ta oleks tahtnud hoogsalt tõusta toolilt , nii et see maha oleks paiskunud , heita baariletile arve maksmiseks uhke žestiga mitu suures vääringus rahasedelit , rebida Stella kaasa ja tormata ihast põlevi silmi esimese ettejuhtuva hotelli poole ; ta oleks tahtnud teha otsust , milles tunda end võitjana , enesekehtestajana , hoolimatuna kõige juhtunu ja veel juhtuva suhtes ; ta oleks tahtnud kordki elus tunda end Jumalana ja siinsamas , keset unistusi olekski olnud just see õige koht ... aga ta küsis hoopis alandlikkusest kuhtunud häälel , needes sealsamas oma argpükslust , mis oli kandnud teda viigist viiki ja tegelikult eikuhugi : </s> </p>
<p> <s> " Sa siis jätad mind ... ? " </s> </p>
<p> <s> " Ei saa jätta seda , keda pole võetud ... ? " </s> </p>
<p> <s> " Jah , sõnaosav oled sa küll . </s> <s> Aga tegelikult ? " </s> </p>
<p> <s> " Allika juurde võib ju alati tagasi tulla . " </s> </p>
<p> <s> Andreas tõmbas oma käe eemale . </s> <s> Stella vihjetes sisalduv segadusse ajav vastuolulisus tegi teda jõuetuks . </s> </p>
<p> <s> " Ma ei saa aru . </s> <s> Sa oled seega valmis petma oma tulevast abikaasat minuga juba enne , kui sa talle truudust vannud ? " </s> </p>
<p> <s> " Sorry . </s> <s> Ma ütlesin ju sulle , et tunded tuleb hoida lahus kohustustest ... " </s> </p>
<p> <s> " Kas siis Peeter või mis see sinu poiss-sõbra nimi oligi , kas tema on siis kohustus ? " </s> </p>
<p> <s> " Tema on elukaaslus . </s> <s> Sinu põlvkonnale on see muidugi peaaegu sama mis seale sadul . " </s> </p>
<p> <s> Andreas pidi tunnistama , et nendel , kes kuulutasid kõikvõimalikke lõppe alates töö , ideoloogiate , ajaloo lõpust kuni maailma lõpuni , oli sama enesestmõistetav kuulutada ka abielu ja üldse igasuguste püsivamate inimsuhete lõppu . </s> </p>
<p> <s> " Igatahes pole kohustusel ega armastusel abieluga mingit seost , on mul õigus ? " </s> </p>
<p> <s> Andreas taandus asjalikkusesse . </s> </p>
<p> <s> " Kohustus ja armastus on abielu lõpp . </s> <s> Ja mulle see sobib , " lausus Stella peaaegu et võidukalt . </s> <s> " Elukaaslus on palju ausam suhe kui abielu – vabade inimeste liit . </s> <s> Vabadus ja usaldus . </s> <s> Ma skännisin endale selle slogani voodi kohale . </s> <s> Tead , ja siis ükskord , kui Peeter mu juurde teki alla puges ja seda luges , siis küsis ta , et kas ma olen mõni Rosa Luxemburg või Kollontai . </s> <s> Aga see on juba teine stoori ... " </s> </p>
<p> <s> Stella olekski sobinud mõne Jehoova kuulutaja rolli , kui ta nüüd Andreasele sisenduslikult sõnas : </s> </p>
<p> <s> " Sa pead Beriti üles otsima , pead talle õhkama sedasama , mida sa mulle õhkasid , sest sa nägid ju minus Beritit ... sinu salasilm nägi seda , sinu salahing oli temaga , samal ajal kui sinu keha oli minuga ... sa pead seda tegema , Andreas . " </s> </p>
<p> <s> Andreast ärritas Stella pealekäimine . </s> </p>
<p> <s> " Mida tead sina Beritist ... </s> <s> Berit on minevik . " </s> </p>
<p> <s> " Selles asi ongi , et minevik käib ühes . </s> <s> Sa võid ta küll maha matta , ära peita , jalge alla tallata , aga mingil hetkel lööb ta ikka välja nagu sarlakid või kasvab nagu umbrohi läbi müüride ja asfaldi . " </s> </p>
<p> <s> " Minevikulgi on piir , Stella , see piir jookseb läbi mäletamise . " </s> </p>
<p> <s> " Ja sa tahad öelda , et sa ei mäleta Beritit , kui minu sees olles kired tema järele ! " </s> </p>
<p> <s> Andreas märkas Stella hääles kasvavat agressiivsust . </s> <s> Tal oli juba kogemus , et siit on vaid tühine samm hüsteeriani . </s> <s> Ta otsustas tempot aeglustada . </s> <s> Lähedal olevast lauast jälgiti nende sõnavahetust varjamatu huviga . </s> </p>
<p> <s> " Mida sa küll sööd , Stella , et kõneled nagu Jeanne D'Arc tuleriidal ? </s> <s> Ausalt , kord oled sõjakas teismeline , siis hoopis naismagister , siis geiša , siis mingi halastaja samaarianaine ... </s> <s> Kes sa ikkagi oled ? </s> <s> Mis on su õige nimi ? " </s> </p>
<p> <s> " Seda oled sa juba küsinud . </s> <s> Olen see , kes olen . </s> <s> Mina olen elu . " </s> </p>
<p> <s> " Kõlab nagu piiblis . " </s> </p>
<p> <s> " On piiblitki loetud . </s> <s> Ega sellepärast pea veel nunnaks hakkama . </s> <s> Aga vasta , Andreas , mida sa siis teed ? " </s> </p>
<p> <s> Andreas ei teadnud vastust . </s> <s> Ta ei teadnud üldse , miks ta siin istub , mida ootab või millele loodab . </s> </p>
<p> <s> " Vihm jäi üle . </s> <s> Mis kell on ? </s> <s> Mis me siin teeme ? </s> <s> Anna andeks , et nii küsin , Stella , aga mida me üldse teineteisest tahame ? </s> <s> Miks sa mind kutsusid siia " Sinisesse " kohvikusse ? " </s> </p>
<p> <s> Stella vaikis hetke ja kostis siis löödult : </s> </p>
<p> <s> " Et sulle võlga tasuda ... ja öelda ... et sa otsiksid Beriti üles ... " </s> </p>
<p> <s> Andreas kummardus Stellale lähemale . </s> <s> Ta pilk otsis Stella silmadest , näoilmest vastust . </s> <s> Korraks viirastus talle , nagu oleks ta vaadanud põhjatusse kaevu , et tabada veepinda ja näha peegeldumas sellel taevast ning kaevu kohale kummarduvat inimest , talle viirastus , et seal kaevu kohale kummardunult kaotab ta tasakaalu ning langeb omaenda peegelpilti , ta appihüüd takerdub kaevusalvedesse , kaevu ümber laiub aga endiselt tõrges vaikus . </s> </p>
<p> <s> " Ei , Stella , " sosistas Andreas , " võlg on ettekääne ja ma niikuinii poleks võtnud seda raha , pealegi nüüd , kus ma tegelikult maksin ju omaenda võlga sinu kaudu ... ja Beritki on ettekääne , sest kui ma oleksin sinuga ja mida kauem ma oleksin , siis vallutaksid sa ka mu alateadvuse ... " </s> </p>
<p> <s> Andreas hingas korraks sügavalt , võttis Stella mõlemad käed oma pihku ja jätkas veel kirglikumalt , kui oli alustanud : </s> </p>
<p> <s> " Me oleme siin , vähemalt mina tulin siia " Sinisesse " kohvikusse , et võita aega , olla veel hetke sinuga , nii nagu mõne hea filmi lõppedes ei julge tõusta toolilt , sest kardad illusiooni purunemist , aga ometi tuleb minna , saal on juba valgeks tehtud , lõputiitrid jooksevad ja uue seansi rahvas on lunastanud piletid ning ootab sissepääsu ... </s> <s> Stella , ma tulin siia , nagu läheb lootusetult haige arsti vastuvõtule ... ta ju teab tegelikult , et tal pole lootust , aga ta tahab , et talle öeldakse , et on , ja arsti kohus ongi öelda , et tal on lootust ... ja sina ju pead või koguni tahad mulle seda ütelda , et mul on lootust ... lootust tõele , armastusele , tulevikule ... kuigi kõigis neis positsioonides on seis lootusetu ... lõplik ... piirväärtuseta ... basta ... " </s> </p>
<p> <s> " Tasa , Andreas , rahune ... " </s> </p>
<p> <s> " Ma ei taha sinust lahkuda , Stella , kuigi viiskümmend kolm kahekümne üheksa vastu on lootusetu skoor ... </s> <s> Sa ei oleks tohtinud mulle lehvitada , mäletad , seal autos , mind " Aafrikas " tantsima võtta . </s> <s> Sa ei oleks tohtinud mulle öelda seal Tallinna väravate all , mida sa ütlesid . </s> <s> Mis sest , et overworked ja underfucked , kogu Eesti õnnetus on selles , et siin on liiga palju tööd ja liiga vähe elurõõmu – sa ütleksid muidugi : liiga vähe seksi – , aga ma olen üks osa sellest neetud Eestist , kohustatud </s> </p>
<p> <s> jagama tema saatust ... sa oleks võinud lasta mul vajuda koos selle Eestiga , Pärnuga , lastekoduga ... kus </s> </p>
<p> <s> kurat . " </s> </p>
<p> <s> " Aga ma ei lasknud , Andreas ... " katkestas Stella , " ja jälle oled sa tagasi seal , kust algasid . </s> <s> Ma vastan sulle , miks ma olen siin või miks me oleme siin : ela ometi , ära mõistata , ära otsi vastust , mis või milleks . </s> <s> Seda vastust ei ole ... " </s> </p>
<p> <s> Stella libistas käeseljaga üle Andrease põse , pani ümbriku ja sigaretipaki kotti ning võttis kõrvaltoolilt mantli . </s> <s> Andreaski oli tõusmas . </s> </p>
<p> <s> " Kas lähme minu poole ? " </s> </p>
<p> <s> " Ei . </s> <s> Sa jää nüüd mõneks ajaks istuma . </s> <s> Ma loodan , et sa tegid mulle välja – kaks mineraalvett ainult . </s> <s> Ma tulin pärast sind , ma lahkun ka enne sind . </s> <s> Aita mulle mantel selga . " </s> </p>
<p> <s> Andreas aitas mantli selga . </s> <s> Ta pani Stellale selja tagant käed ümber . </s> <s> Stella pöördus ümber ja suudles Andreast . </s> <s> See oli põgus puudutus . </s> <s> Teised kohvikus istujad ei pannud seda tähelegi . </s> <s> Ja ei juhtunud midagi . </s> </p>
<p> <s> " Kas me kohtume veel ? " küsis Andreas teeseldes asjalikkust . </s> <s> Ta sisemus oli puruks rebitud äsjasest pihtimusest , kuid väliselt püüdis ta säilitada rahu . </s> </p>
<p> <s> " Eesti on väike , üksainus lastekodutäis inimesi . </s> <s> Hüvasti ! " </s> </p>
<p> <s> " Hüvasti . " </s> </p>
<p> <s> Andreas teadis , et oli kaotanud Stella , ainult ta ei julgenud endale tunnistada , et see kaotus oli lõplik juba algusest peale . </s> </p>
<p> <s> Because , this is where the one who knows </s> </p>
<p> <s> Meets the one who does not care </s> </p>
<p> <s> laulis Chris Rea " Sinise " kohviku tunnuslaulu , juba teab mitmendat korda . </s> </p>
<p> <s> Kui Stella oli kohvikuukse enda järel sulgenud , peegeldus selle klaasil Stella hennapunane pea otsekui tulekahjumärk sinises öös . </s> </p></div2><div2 type="alaosa"><head> 15 </head>
<p> <s> ANDREASE SÜNNIPÄEVA EEL , OKTOOBRI KESKPAIGAS SELGUS , ET LASTEKODU ÜMBEREHITAMINE HOTELLIKS ON PEATATUD . </s> <s> Andreas luges sellest ühel hommikul linnalehe uudisteveerult : muinsuskaitse inspektsiooni aruannet aluseks võttes oli linnavolikogu võtnud vastu otsuse peatada Pärnu Rääma lastekodu ümberehitus , sest uue omaniku tellitud projekt ja selle järgi alustatud ümberehitustööd rikkusid linnaosa detailplaneeringus kavandatud miljööd ning ehituse käigus eirati endise Rääma mõisa peahoone põhikonstruktsioonidesse puutuvaid muinsuskaitse inspektsiooni ettekirjutusi ; lastekodu asemel hotelli " Exlusive Pärnu " ehitada kavatsenud kinnisvarabüroo on andnud kohtuse hagi Pärnu linna vastu , süüdistades linna tingimuste muutmises pärast ostu-müügi tehingut , sest miljööle ja ümberehitusele kehtestatud lisapiirangutest sai kinnistu heauskne ostja teada alles projekteerimise ja tööde alustamise käigus . </s> </p>
<p> <s> Volikogu otsuse pidi keegi ette valmistama . </s> <s> Andreas aimas , kes see oli . </s> <s> Ta helistas Kääramehele , keda ta endamisi Pärnu Mazariniks kutsus , ja teatas oma soovist temaga kohtuda . </s> <s> " Aga palun , " oli vastanud Kääremees joviaalselt . </s> </p>
<p> <s> Kääramees istus endiselt umbse seinaga lõppeva koridori orvas asuvas kitsukeses kabinetis kesk kõrguvaid paberite ja mappide torne , otsekui mutt urus . </s> <s> Andreasele tundus selles midagi igavikulist : Pärnu võib ju vee alla vajuda , aga Kääramehe kabinet jääb nagu Ararati tipp sellest välja paistma . </s> <s> Kindlasti pannakse kabinetile siis veel ka silt pealdisega " Siin asus Pärnu linn anno 1154 – ... " </s> </p>
<p> <s> Kääramees võttis Andreast vastu heatahtliku laia naeratusega , nagu oleks ta ise linnapea ja tema kabinet linnavalitsuse peasissekäigu paraadtrepp , millel ta seisab kõrgeid külalisi tervitades . </s> <s> Kääramehe ulatatud terekäsi oli aga sültjalt pehme ja karjuvas vastuolus ametniku kunagisest maadlusharrastusest kõneleva lühikese kaela ja turra õlavööga . </s> <s> Kaks muutust Andreas siiski fikseeris : kevadisel kohtumisel sügavat nõukogude aega reetvate ja okulaarideks kutsutud paksude merevaiguvärvi sarvraamide asemel istusid Kääremehe ninajuurel kullatud peenes ja üksnes osaliselt klaase hoidvas raamis prillid ning üleskääritud käistest paljanduvaid käsivarsi katsid mustad , kummastki otsast kummiga pinguldatud torujad kontoriametniku kätised . </s> </p>
<p> <s> " Nii kiiresti kohal , lugupeetav , teade oli ju alles tänahommikuses lehes . </s> <s> Pole midagi öelda : tunnustust väärt professionaalsus , " kiitis Kääramees , kes oleks nagu oodanudki Andrease tulekut . </s> </p>
<p> <s> " Ma olen kõik see aeg Pärnus olnud , kevadest saadik ... ja pärast Viktori matuseidki , " sõnas Andreas ja lisas , et Kääramehe jutule ajendas teda tulema soov midagi lähemalt teada saada volikogu äsjase otsuse taustast . </s> </p>
<p> <s> " Teame teie liikumisi ... " salapäratses Kääramees , " ... arvasin ainult , et ehk käite vahepeal ka pere juures pealinnas ... ja teil ju seal oma ülemused , kellele aru anda ... " </s> </p>
<p> <s> " Eks seda võib teha ka virtuaalselt , selleks ju need arvutid on ja internet , " torkas Andreas vastu , nähes et Kääramehe kabinet oli endiselt infoajastust puudutamata , " ... ja olen kuulnud , et abielusidki sõlmitakse interneti vahendusel , kordagi kokku saamata . " </s> </p>
<p> <s> " Sedamoodi see maailm hukkubki omaenda illusioonides , " ohkas Kääramees teatraalselt . </s> <s> " Aga mis puutub lastekodusse , siis nõnda , nagu kolleeg suhtekorraldusest ametliku teate lehte saatis , nii ka oli ... mul pole siin suuremat lisada . " </s> </p>
<p> <s> " Suuremat ma ei ootagi . </s> <s> Igatahes tähendab see lastekodu loos olulist pööret või vähemalt lootust pöördeks . </s> <s> Ja otsuse valmistasite ju ette teie ... ? " käis Andreas peale . </s> </p>
<p> <s> " Ei , mis nüüd mina , lugupeetav , mina olin ainult vahendaja ... muinsuskaitsjad on meil siin valvel . </s> <s> Nemad on ka vist viimased , kes Eesti äramüümist pidurdada saavad , tükikaupa on pool niikuinii juba pangaarveteks , villadeks , mersudeks ja leksusteks vahetatud ... illusioon , mida märgatakse alles siis , kui tühjad käed ja paljas pee ... </s> <s> Nii et võite oma loo rahulikult lõpetada , lugupeetav , happy end'iga : kurjad omanikud saavad karistada , õigluse eest langenuile pannakse mälestustahvel ja lastekodu avatakse taas , välklambid sähvivad , käärid klõpsuvad sini-must-valget linti läbi lõigates , lapsed laulavad hümni ... õnn tuleb meie õuele tagasi . " </s> </p>
<p> <s> Andreas ei saanud aru , kas Kääramees ironiseeris tulemuse üle või mõtles ta tõsiselt , et " kaotatud paradiisist " saab " tagasivõidetud paradiis " , nagu John Miltonil . </s> <s> Või teadis ta ette lastekodu tegelikku saatust . </s> <s> Sellises suurusjärgus ja mõõtmatu kogemusega ametnikul polnud ju mingi vaev ette näha asjade ja sündmuste kulgu . </s> </p>
<p> <s> " Enne epiloogi kirjutamist oleks siiski huvitav teada , miks selline suhteliselt ebakindel põhjus , millega ümberehitus peatati , alles nüüd pinnale ujus või ... ujutati , " püüdis Andreas Käärameest avameelsusele meelitada . </s> </p>
<p> <s> " Iga põhjus , lugupeetav , on põhjus seni , kuni ta on varjul ja kuni teda pole kõrvaldatud ... " filosofeeris Kääramees , " ja põhjusi võib alati tekitada ... põhjuse leiab alati , nagu öeldakse . " </s> </p>
<p> <s> Andreas otsustas panna nüüd kõik ühele kaardile . </s> </p>
<p> <s> " Härra Kääramees , ma jätan selle enda teada , aga mu kõhutunne ütleb , et selle lõksu korraldamises on teie käsi mängus . </s> <s> Tahtsite te tõesti Viktorile tehtud ülekohut korvata ? </s> <s> Ma ei mõtle , et teie seda oleksite teinud , see oli võimulolijate rida , aga teie ju valdate informatsiooni ... teie kätes on sisuliselt linna saatus , meie kõigi saatus ... on's see nüüd südametunnistuse hilinenud ärkamine , opositsiooni tellitud kättemaks ... mis see on , härra Kääramees ? " </s> </p>
<p> <s> Kääramees mõõtis Andreast üle prilliraamide otsekui rätsep enne juurdelõikust . </s> <s> Ükski lihas ta näos ei liikunud . </s> <s> Üksnes täidlased , kõrget vererõhku reetvad sinakad huuled vormisid krüptiliselt laetud sõnu , millest läbitungimiseks läks Andrease meelest vaja luuraja koolitust . </s> </p>
<p> <s> " Miks nii suureliselt , härra Wiik ? </s> <s> Ärge üle tähtsustage mutrikest masinavärgis . </s> <s> Muidugi , kui see lahti loksub , siis laguneb kogu kaadervärk . </s> <s> Ütlen teile , lugupeetav , et mingit kättemaksu siin pole , ka südametunnistuse hilist ärkamist – noh , see teie etteheide isegi riivab natuke minu ametiau , sest kui me ei võtaks oma ametit südamesse , siis poleks ka midagi tunnistada , aga see selleks – see on kõige tavalisem informatsiooni realiseerimine . </s> <s> Teie arvate , et informatsioon mängib tähtsat rolli üksnes tänapäeval . </s> <s> Oh ei , lugupeetav , ka Caesar teadis juba enne Gallia vallutamist , et kõigis paikkondades ja peaaegu igas majas olid parteid , kelle eesotsas seisid mehed , kelle arvamus ja tahe määras lõpliku otsuse kõigis asjus ja kavatsustes . </s> <s> Ja Caesar mängis oma ametnikele toetudes ühtesid parteisid teiste vastu välja – olete ju kuulnud divide et impera – Vana-Rooma välispoliitika nurgakivi ... ajad mööduvad , kombed muutuvad , põhimõtted jäävad ... </s> <s> Lastekodu võib samuti võtta kui üht pisikest Galliat ... " </s> </p>
<p> <s> " Ja kes on siis Caesar ? " lõikas Andreas vahele . </s> </p>
<p> <s> " Rahu , lugupeetav , rahu , " vaibutas Kääramees , " küsige parem , kes ja kus on Catilina ? " </s> </p>
<p> <s> " Ja kes ta siis on , mõni teine võimu ihkav erakond , äriringkond , maffia ... tegelikult – mis vahet seal on ? " </s> </p>
<p> <s> " No-noh , ajakirjanik ei tohiks olla nii erapoolik ... " manitses Kääramees , " mõistan muidugi , et olete pettunud oma unistustes , kibestunud elus , sõbra kaotanud ja nii edasi ... aga kui võtate seda kui mängu – või mis te arvate , mis see elu siis muud on kui üks suur pasjanss või pokker ? – , siis on sellel ju isegi teatud võlu , või kuidas ? " </s> </p>
<p> <s> " Võlu , mis makstakse kinni inimeste eludega ... " </s> </p>
<p> <s> " Kõigel on oma hind . </s> <s> Teie sõbral ja minu heal kolleegil Viktoril oli see kogunisti kõrgem kui elu . </s> <s> Nii et , kuidas võtta ... " </s> </p>
<p> <s> Andreas tundis taas , et jutt Kääramehega takerdub tühikäiguks . </s> <s> Ta tänas " väärtusliku informatsiooni " eest – " väärtusliku " ütles ta rõhutatult , nii et sellest võis välja lugeda ka irooniat – ja lubas esseele lastekodust lähinädalatel punkti panna . </s> </p>
<p> <s> " Punkti ei saa panna millelegi , " ütles Kääramees Andreast välisukseni saates ja lisas julgustades , " jälgige mängu , kõik sõltub sellest , kas linn jääb kohtus peale või mitte ... tõenäoliselt lõpeb asi viigiga . " </s> </p>
<p> <s> " Viigiga ? " imestas Andreas lahkumiseks Kääramehele kätt ulatades . </s> </p>
<p> <s> " Jah , kui viigiks pidada seda , et kohtuväliselt nõustub linn kompenseerima kinnisvaraarendajale tehtud kahjud või annab vastu samaväärse maatüki . </s> <s> Neile oleks kohtuväline lahend kasulik , sest kohtus jääksid nad kõigest ilma , aga aeg , mis kuluks kohtuskäimisele , on raha , ja lahendi jõustumiseni jääks kõik seisma . " </s> </p>
<p> <s> " See informatsioon on tõesti juba väärtuslik , " möönis Andreas Kääramehe kätt surudes . </s> </p>
<p> <s> " Loomulikult , lugupeetav , sest see tähendaks , et lastekodu tuleb tagasi . " </s> </p>
<p> <s> Andreas lahkus kergendusega . </s> <s> Kääramees oli ikkagi kaardid avanud . </s> <s> Sõltumata sellest , kelle huvisid ta esindas või kelle peale tema " mängis " – kõik , mis liigub , tundub neile mänguna , mõtles Andreas mõrult – või kardeti siin avalikkuse survet , igal juhul teenis see antud olukorras lastekodu . </s> </p>
<p> <s> Berit kõhkles , kas helistada Andreasele või mitte . </s> <s> Teda oli vaevama jäänud see , kuidas ta Andreasest oli jaaniööl lahkunud . </s> <s> Ta oli pidanud selle otsuse enesest lausa välja rebima . </s> <s> Andrease tulek Pärnu , siis see jant lastekodu ümber , Viktori heitlus – kõik see oli käivitanud uue põgenemisringi , mis oli alguse saanud juba kakskümmend aastat tagasi , kui ta poeg Andrese lastekärusse pakkis , rongi istus ja mehe eest Pärnusse ämma-äia juurde kolis . </s> <s> Ta oli mõelnud , et elu kõrvalrollid on tema saatus ja et ta on määratudki põgenema õnne eest , mida ta ära ei tunne või mis keeldub teda tundmast . </s> <s> Iga koht , kuhu Berit põgenes , lõppes ikkagi tema endaga nagu tigu karbiga . </s> <s> Üks tähenduslik mälestus kordus ta unenägudes . </s> <s> Pärast ebaõnnestunud sisseastumiskatset lavakunsti kateedrisse 1979. aastal oli ta tööd leidnud rekvisiitorina Noorsooteatris . </s> <s> Ühel õhtul , kui ta etenduse jaoks – see oli Karusoo " Makarenko koloonia " – petrooleumilampi , vihikupakke ning muud nipet-näpet lavatöölistele välja jagas , tuli lavastaja tema juurde ja ütles : " Sina , Grossberg , oled kasvanud lastekodus . </s> <s> Üks osatäitjaist on haige , tal pole palju repliike , tuled ja improviseerid , sa ju tahtsid näitlejaks ... " </s> <s> Beritil oli hing kinni jäänud . </s> <s> Ta teadis Karusood , oli isegi jumaldanud teda ; Karusoo nagu temagi oli üles kasvanud isata – " Olla ilma ühest oma vanemast tähendab mitte olla armastatud , " oli lavastaja ühes intervjuus öelnud . </s> <s> Karusoo teater oli üks suur improvisatsioon , olukordade mudeldamine läbi mängu , " ühiskonna laboratoorium " , nagu kriitikas selle kohta seisis , ja nüüd tuleb tal mängida lastekodu , tal tuleb mängida iseennast . </s> <s> Ta oli üleni higiseks läinud . </s> <s> Ta sai sel õhtul oma rolliga hakkama , kuid teadis , et see tühine kõrvalosa jääbki ta viimaseks rolliks . </s> <s> Berit oli arvanud , et näitlemine tähendab ümberkehastumist , aga iseendaks kehastuda – see tundus talle võimatu . </s> <s> Ja kui elu ja sünnikaart – Vähi tähtkuju ! – oli määranud talle elada ilma vanemateta , kasvada üles lastekodus , saada hakkama kõigega , mis puudutas lapsekasvatamist , õppimist , tööd , siis ta pidi sellega ka hakkama saama . </s> <s> Sest mõneski mõttes olid need endast väljapoole suunatud rollitäitmised . </s> <s> Aga peaosatäitmine – olla ise ja jääda iseendaks – nõudis aega . </s> <s> Sellesse rolli pidi kasvama . </s> <s> Seda ei saanud mängida ega ka õppida . </s> <s> Võib-olla ongi elu üksainus eneseotsimine , oli Berit mõelnud , kui ta mõnd pettumust huulde hammustades üle elas ja taas oma väikesesse maailma sulgus . </s> <s> Siis kartis ta unenäo kordumist , kartis , et teda sunnitakse lastekodulapseks , selleks , kes ta oli ja keda ta endas pidevalt püüdis võita – ja see hirm tõi taas kaenlaalustesse ning seljale külma higi . </s> <s> Berit teadis küll , et kõigi ja kõige eest võib põgeneda , ainult mitte iseenda eest , ometi katsetas ta ikka ja jälle , lootuses narritada saatust või väljuda peitusmängust võitjana . </s> </p>
<p> <s> Muidugi oli ta end armununa tundnud – eluaastate kohta vahest ehk liigagi tihti . </s> <s> Esimest korda oli see olnud nii ennastunustav andumine , et ta ei märganudki , et mehest , kellele ta süütuse kinkis , pole tegelikult ei tema hellitajat ega ka kindlust perele . </s> <s> Aga kui ta sellele äratundmisele jõudis , siis kandis ta juba last rinna all . </s> <s> Ja kui Beriti tee Andreasega ristus – see oli olnud talumatult raske aeg tühjusega hinges ja hiljem kinnismõtteks saanud pakitseva sooviga sünnitada veel üks laps – , siis näis talle , et Andreas ongi see kauaoodatud prints , kellest kõik tüdrukud , kaasa arvatud tema , Berit , oli unistanud . </s> <s> Miski alateadvuses ajendas teda nägema Andreasega kohtumises sedasama hetke , selle teisendust , kus ta tüdrukuhakatisena vaatab hingematva tänulikkusega alt üles ühele suurele poisile otsa – hiljem sai ta teada , et see oli Viktor – ja võtab temalt vastu oma esimese nuku . </s> </p>
<p> <s> Aga sealsamas hakkas teda jälitama ka üks teine tunne : et ta on üleskorjatud leidlaps või mahajäetu , hüljatud , abieluks kõlbmatu naine , Tuhkatriinu või Elisa Doolittle , kellest professorihärra tahab teha endale igavese armukese , ainult et selleks on vaja ta ümber riietada , õpetada talle keelt , harjutada kombeid . </s> </p>
<p> <s> Kui Berit esimesest joovastusest toibus , siis tundis ta end ise sattunud olevat teise inimese põgenemisteele , kuigi see tee oli sillutatud armastusega . </s> <s> Algul see teda ei häirinud . </s> <s> Pigem vastupidi : ta lootis , et Andreas teeb ühel päeval oma sisimas otsuse ja põgeneb koos temaga , mis sest , et kaasavaraks saab ta Beriti poja ja kohustused oma eelmisest abielust pärit tütre ees . </s> <s> Beritile tundus Andrease " piiramine " nii jäägitu , et ta oli valmis pärast Andrease otsust kaitsma teda võimalike rünnakute eest . </s> <s> Ta oli valmis tõestama , et Andreas ei otsinud temas abielus saamata jäänud õrnust või värskendust ära kulunud voodielule , nagu see enamasti armukeste puhul oli , vaid et see on " tunne surmani " . </s> <s> Selles hoopis teistmoodi kui esimese abieluni viinud kirelõõsas kujutles Berit end Victor Hugosse viiskümmend aastat armunud näitlejatari Juliette Drouet'na , kes nagu Drouet'gi võinuks kallimale kirjutada : Mu jumaldatu , mulle näib , et mu ihu , mu veri , mu üdi , mu vaim , mu süda , mu hing on tehtud Sinust , niivõrd tajun end olevat Sinus , tunnen end elavat Sinu läbi ja kes oma surivoodilgi võiks tunnistada , et kõik on ununenud , ma ei mäleta enam midagi peale Sinu armastuse . </s> </p>
<p> <s> Aga ainus kiri – kuidas küll ta hiljem , kui Andreas iga nädal mõne läkituse taas teele oli saatnud , neid kartis , sest peale lubaduste ja üleskutsete ootuseks ei sisaldanud need midagi lohutavat ega ka innustavat ! – , mille Berit Andreasele oli saatnud , oli hoopis tagasihoidlikum , ent siiski nii põhjatult aus , et kui ta selle kirjutuslaua alumise sahtli põhja peidetud kserokoopiat aeg-ajalt üle luges , siis tundis ta südant valust kokku tõmbuvat . </s> <s> Talle tundus uskumatu , et ta võis kunagi olla nii ohvrimeelne , nii avatud , nii haavatav – võib-olla see oligi ainus hetk , kus ta kehastas iseennast ja kus õnn jälgis teda hoolivi silmi . </s> </p>
<p> <s> Vastus . </s> </p>
<p> <s> Andreas , kogu mu elu näib vahel otsekui üks katkematu , lõppematu kiri . </s> <s> Sinule . </s> </p>
<p> <s> Oleme rännanud päris pika tee . </s> <s> Enamasti mitte käsikäes . </s> <s> Aga olen Sind ikka aimanud kusagil läheduses . </s> <s> Vahel vilksatab Su kuju minu ees lauskmaal . </s> <s> Või arvan end kuulvat Su samme teisel pool põõsastikku . </s> <s> Me tallame eri radu , aga vahel need ristuvad . </s> <s> Nõnda kohtumegi mõnel võluval metsalagendikul või templis põliskuuse all , kui varjud on juba pikad ja käol okas kurgus . </s> <s> Tõuseme taas mäkke . </s> <s> Ja siis avaneb mõnelt nõlvakult uusi mõistatuslikke maastikke , millele päike lunastavat valgust laotab . </s> </p>
<p> <s> Toona oli lehekuu algus ja kastanid õitsesid juba . </s> <s> Selles pärastlõunas näis kõik võimalik ja loomulik . </s> <s> Minek üle mäe , Sinu juurde . </s> <s> Aga alles hiljem nägin , kuulsin ja sain tundma Sinus sedasama last , kes elab meis kõigis , keda me aga enamasti häbeneme . </s> <s> Last , kellel on õigus oma tühisena näivatele rõõmudele ning õigus oma kurbusele . </s> <s> Last , kes vahel on väga väike ja väga üksi siin ilmaruumis , aga kes usub ja loodab ometigi , et keegi on ka tema poole teele asunud . </s> </p>
<p> <s> Aastaid hiljem oli ta mõistnud , et Andreas ongi määratud üksnes tema poole tulema , aga mitte iialgi temani jõudma , et ta ongi teeline , kes elab nagu mõni vagabund , aga elu raskemail hetkil nagu Ahasveerus – unelm ja karistus käsikäes . </s> </p>
<p> <s> Kui algul tundus Beritile tragöödiana , et ta ei suuda ka kõige vahetumal , kirglikumal , nõrgakstegeval hetkel Andreasesse jäädvustada oma kogemust , et tema iha ja lapsesaamise soov ei suuda Andreast vabastada rutiinist , kohustusest , hirmudest , vabastada teda uueks ühiseks eluks ja tulevikuks , siis mida aeg edasi , seda tuimemaks oli ta muutunud Andrease armuavalduste , hellituste , tulemiste ja minemiste suhtes . </s> <s> Berit oli mõistnud , et kirg on ühtlasi kannatus , ja et Andrease ja tema suhtest oligi järele jäämas ainult kannatus . </s> </p>
<p> <s> Mõne aasta eest , kui ta oma endise ülemusega ühel teaduskomandeeringul hotellis kõrvuti tubadesse sattus ja õhtul vastuvõtult tulles , siis kui ta enne magamaminekut parajasti duši all oli ja uksel koputust kuulis ; kui ta , saunalina ümber märja keha , ust avades nägi direktorit sellel seisvat , šampusepudel käes – , siis otsustas ta uuele ringile minna , teades sellegi lootusetust , aga ennekõike banaalsust , ent võttes seda lohutusena , mida vähemalt pingest pakitsev keha nõudis . </s> <s> Lõppude lõpuks oli see ju nüüd tema , Beriti lavastus . </s> <s> Tema dikteeris partneri käitumise , tema määras vastuvõtuaja ja sageduse . </s> <s> Ta ei pidanud selles mängus mängima iseennast , ta võis end taandada kõrvalrolli , olla selles teatris ühtaegu riietehoidja , rekvisiitor , valgustaja , inspitsient , ent ometi sõltumatu . </s> <s> See oli suhe , milles Berit võis endale öelda , et ta pole armuke , vaid et temal on armuke ... kuni selle läbipaistvus muutis Beritile töökohaks oleva muuseumi herilasepesaks , nii et ühel päeval põgenes ta sealtki . </s> </p>
<p> <s> Nüüd oli ta Andreasega taas kohtunud ja teda tõrjunud . </s> <s> Berit oleks nagu seisnud turbaväljal , mida kiht-kihilt kooritakse ning mille puru kogutakse püramiide meenutavatesse pruunidesse aunadesse , kust siis seda veetakse väetiseks põllule või briketivabrikusse . </s> </p>
<p> <s> Ja see väli oli äkki äikesest põlema süttinud . </s> <s> Lugematud tuletõrjeautod olid seda kustutamas , aga kõik kustutajad teadsid , et see pole lõpuni võimalik , et mingis sügavuses jääb turbaväljade või rabade tuli ikkagi miilama ja et isegi on juhtumeid , kus ainus lootus – lõputu sügisvihm või talvepakane – pole suutnud tulekahju kustutada . </s> <s> Sellisena nägi Berit ka mälestust ja armastust , mis temale tähendas üht ja sedasama . </s> </p>
<p> <s> Ta valis Andrease telefoninumbri . </s> </p>
<p> <s> " Tere , Andreas . </s> <s> Me võime vist teineteist õnnitleda töövõidu puhul – lastekodu jääb esialgu püsima . " </s> </p>
<p> <s> Andreas näis olevat üllatunud Beriti häälest . </s> <s> Ta vastuses oli tõrgest asjalikkust . </s> </p>
<p> <s> " Kellele töövõit , kellele lunastus . </s> <s> Viktorit see ju enam tagasi ei too . " </s> </p>
<p> <s> " Seda küll , aga elavate kohuseks jääb võidelda edasi ... oma kodu , pere , iseenda eest . </s> <s> Ja kui needki on kaotatud , siis jäävad ju veel tõekspidamised ja tõde ise ... " püüdis Berit jätkata reipalt , " ... ja sina võiksid võtta seda ka kui sünnipäevakinki . " </s> </p>
<p> <s> " Eks ta ole . </s> <s> Keda ma pean tänama selle eest ? " </s> <s> Andrease hääles aimus juba leebust . </s> <s> Küsimus reetis kontaktivalmidust . </s> <s> Berit ruttas seda kasutama . </s> </p>
<p> <s> " Iseennast kõigepealt . </s> <s> Tead ju , et uuriv ajakirjandus on nagu äikesepilv silmapiiril : see võib ka ära vajuda , kuid igal juhul mõjub ähvardavalt , mis sunnib inimesi varju otsima ja piksevardaid korda seadma ... " </s> </p>
<p> <s> Berit ei lasknud Andreasel enam vastata . </s> <s> Ta tegi ettepaneku , et Andreas talle külla tuleks . </s> <s> Nad võiksid koos Viktorit mälestada , lastekodu väikest võitu tähistada ja ühtlasi ka Andrease sünnipäeva pidada . </s> </p>
<p> <s> " Või olid sul teised plaanid ? </s> <s> Sõidad äkki Tallinna ? " küsis ta . </s> </p>
<p> <s> Telefonis oli pikk vaikus . </s> <s> Nii vähemalt tundus Beritile . </s> </p>
<p> <s> " Ma ei hooli eriti sünnipäevadest . </s> <s> Nad kuulutavad ette , et ühel päeval pead ka surema ... </s> <s> Aga mõtled sa oma kutset ikka tõsiselt ? " </s> </p>
<p> <s> Andrease hääles aimus petta saanud inimese ebalust . </s> <s> Beriti peast sähvas läbi stseen Lutsu " Suvest " , kus Toots ehmub Teele pakkumisest tulla talle mehele : Kui te nalja ei tee , siis on see peris kena nali , aga kui te nalja teete , siis ... on see kah üks nali ilmas rohkem . </s> </p>
<p> <s> " Mul on sulle ka kingitus ... ja küpsetaksin pannkooke , see toob lapsepõlve meelde , " meelitas Berit . </s> </p>
<p> <s> " ... ja vanaema , " jätkas Andreas irooniliselt , " ... aga kingitus ... kingitused on juba ammu välja jagatud ... ja minu eas ... ma ei teagi , kas ma oskan enam nendest rõõmu tunda . " </s> </p>
<p> <s> Beritil hakkas häbi pealetükkivuse pärast ja ta pidi peaaegu kahetsema oma ettepanekut , kui Andreas ühtäkki otsustavalt teatas : </s> </p>
<p> <s> " Ma tulen . </s> <s> Tõde ilmutas end pühal õhtusöömaajal . " </s> </p>
<p> <s> " Koos pannkookidega ... " püüdis Berit Andrease vihjet naljaks pöörata , " aga kui sa soovid , siis on see ettepanek , millest ei saa keelduda . " </s> </p>
<p> <s> Beritile tundus , et ta oli ennast valesti väljendanud , et kutse veeta Andreasega koos õhtu ei paistnud välja nii , nagu tema oli mõelnud , kahe ühist minevikku jagava inimese sõbraliku kohtumisena , vaid hoopis millegi pretensioonikamana , vihjena leppimatu lootuse ja paratamatu loobumise vahelisele duellile . </s> <s> Ta hinge sigines aimus , et peab taas kehastama sentimentaalsest kreeka müüdist pärit Thisbet , seda õnnetut Pyramose pruuti , kellele polnud määratud abielluda oma armastatuga ja kelle põgenemine tingis mõlema osalise traagilise surma . </s> </p>
<p> <s> Andrease külaskäigu puhuks oli Berit endale selga pannud falunpunase lühikeste käiste , poolkaares avara dekoltee ja valge kraega pahkluudeni ulatuva kleidi , sellesama , mille ta oli lasknud õmmelda kevadel Andrese ülikooli lõpuaktusele minekuks . </s> <s> Berit tundis end lausa kiindunud olevat sellesse värvi pärast seda , kui oli olnud aasta tagasi Rootsis ühel arhiivialasel konverentsil ja kolleegid sõidutasid konverentsist osavõtjad Rootsi suusakuurorti Faluni . </s> <s> Seal oli ta teada saanud , et Eestiski kasutusele võetud ja rootsi punase all tuntuks saanud majavärvi sünnipaigaks on Faluni ümbruse püriidikaevandused . </s> <s> Berit uskus , et iga inimese jaoks on olemas ta saatuse värv ja et ta oli leidnud nüüd selle falunpunases . </s> <s> Ta oli püüdnud selle tähenduslikkusele isegi seletust otsida . </s> <s> Muidugi viitas see koht tema päritolurahvale , viikingitele , kes ürghallil ajal asustasid Eestigi randu . </s> <s> Andreas oli kunagi öelnud , et tema näojooned meenutavat mehele muinasskandinaavlaste ilu- , armastuse- ja viljakusejumalannat Freyat ühelt pildilt . </s> <s> Beritil polnud seesuguse meelituse vastu midagi . </s> <s> Beriti nimes kõlas aga Pühaks Birgittaks saanud ülikutütre Birgitta Birgersdottiri nimi ja ehk ka vaim . </s> <s> Berit oligi mõnikord mõelnud , et temast oleks saanud eeskujulik birgitiin , sõpradest , mälestusest ja minevikust loobunud nunn , kelle hall nunnarõivas oleks tähistanud ajatust ja kes oleks valmis kogu oma elu pühendama headuse evangeeliumi kuulutamisele ning hingepuhastusele läbi palvuste . </s> </p>
<p> <s> Kloostril ja lastekodul oli Beriti meelest mõndagi ühist , kas või see , et mõlemas elati kindla päevakava järgi ja vastastikku sõltuvalt otsekui üks pere . </s> <s> Sellesama kleidi ostmise aegu , aprillis 1999 , oli ta " Eesti Ekspressist " lugenud portreelugu Rooma birgitiinide peakloostris elavast õde Deborast . </s> <s> Too Pärnust pärit ja oma kodanikuelus Anu Siinmaa nime kandnud – kes teab , ehk sellesama kuulsa Pärnu kunagise arhitekti Olev Siinmaa üks järeltulijatest ? – naine oli jätnud ajakirjanikele äärmiselt meeldiva mulje oma vaimsuse ja leebe naeratusega . </s> <s> Beritki oli enda juures tähele pannud , et kui ta naeris , oli selles leebet heledust – Andrease meelest oli see " Tõe ja õiguse " Krõõda " hele jael " ( miks küll taas kujundas ta oma enesepilti läbi Andrease silmade ja suu , see hakkas teda juba isegi häirima ) – , niisiis aimas ta õde Deboras hingelähedust , kuigi tema , Beriti , " jumalateenimine " oli keskendunud pojale ja tal polnud ka kunagi mõttesse tulnud lahti öelda igatsusest rahulduse järele , mida ta oli tundnud eneses lainetavat pärast seda , kui mees temasse oli voolanud . </s> </p>
<p> <s> Falunpunane oli Beritile eluvärv , aga mitte nii intensiivne kui karmiin , sarlak või purpur , pigem aimus selle roostevarjundis päikeseloojakut , ja just loojuvas päikeses mäletas ta skääridel ja lahtede ( viikide ) kallastel punerdavaid võrgu- ja paadikuure , mille lubivalgeks võõbatud nurgakandid , akende ja ukseraamid võimendasid selle iseäraliku punase sügavust , sisendades puhtust , põhjamaist rahu ja kindlust . </s> </p>
<p> <s> Midagi taolist tundis nüüd ka Berit , kui ta peegli ees kleidi seljatagusel vöökohalt kuklani ulatuvat pikka tõmblukku kinni tõmbas . </s> <s> Ta kohendas pleegitatud siiludega küpse rukki värvi juukseid , kuhu meelekohtades oli siginenud halli , silus süljemärja sõrmega hoolikalt piiritletud kulme , tupsutas toonivat puudrit kergelt ninale ja põsesarnadele ning vedas huulepulgaga suule kleidi värviga kokkusobiva õrna roostepunase varjundi . </s> <s> Berit arvas , et kuigi paljudes asjades , sealhulgas riietumises , oli ta nii mõnegi kolleegi meelest ärritavalt konservatiivne , oli tal siiski stiilitunnet . </s> <s> Enne peegli eest lahkumist seadis ta end profiili ning libistas peoga üle kõrge büsti . </s> <s> Ta oli ostnud hiljuti rindu altpoolt toetava pitsiga ääristatud ihuvärvi rinnahoidja . </s> <s> Kuigi ta ei pidanud kurtma , et rinnad on ära vajunud – nende nooruslikku ümarust oli viimasel läbivaatusel kiitnud ka mammoloog – , siiski oli Berit otsustanud push up'i kasuks . </s> <s> Reklaami järjekordne ohver , tunnistas ta eneseirooniliselt . </s> <s> Ent mis saaks tal olla naiseliku ahvatlevuse vastu ka pärast neljakümmet – ega ta ole mõni kesksoost sinisukk või masohhistist lesk , et seda varjata – , pealegi , kui ta seda ise valitseb . </s> <s> Ilu on kõigepealt enesetunde küsimus ja alles siis tähelepanu äratamiseks . </s> <s> Ta kohendas veel kord kleiti ja tunnistas endale , et näeb tõepoolest hea välja . </s> <s> Ta oli valmis Andreasega kohtumiseks . </s> </p>
<p> <s> Huvitav , mis näoga Andreas siia , Tammsaare alleel asuvasse korterisse astub , kuhu ta varem mitmel korral üritas tulla , mõtles Berit šampanjaklaase , kohvitasse , koogitaldrikuid , kausikesi vaarikamoosi ja meega ning lõpuks ka pannkoogivirnaga vaagnat lauale asetades . </s> <s> Berit oli kolinud Pärnu " magalasse " seitse aastat tagasi , kui Aru tänava maja tagastati endisele omanikule . </s> <s> Tal oli hästi läinud . </s> <s> Kompensatsiooni ja EVP-de eest oli ta saanud osta merevaatega kolmetoalise korteri päris ranna lähedusse . </s> <s> Randa täitis sellel kohal küll pilliroovõsa , kuid sisseuuristatud rajad juhatasid jalutaja või ujumiskavatsusega inimese otse veepiirini . </s> <s> Kõrbekuumusest pakatavatel suvepäevadel käis Berit koos keskkoolis õpinguid jätkanud pojaga mitu korda päevas mere ääres . </s> <s> Neil polnud vajadust ujumisriideid vahetada : toast vette ja veest tagasi tuppa – see oli Beriti meelest miljonit väärt privileeg . </s> <s> Pealegi oli pärast ujumist märjas trikoos mõnus koduseid askeldusi teha – vesijahutus omast käest . </s> </p>
<p> <s> Berit polnud eriti vaeva näinud korteri sisustamisega ja seda poleks võimaldanud ka tema keskmist pisut ületav arhiivijuhataja teenistus : osa Aru tänava korteri mööblist oli ta paigutanud elutuppa ; ühes toas elas poeg , ülikooliajal aga pigem käis nädalavahetustel magamas kui elas , teises oli Beriti kirjutuslaud esimese põlvkonna lauaarvutiga , raamaturiiulid , riidekapp ja kušett . </s> <s> Rootsis konverentsil esinemise eest saadud honorari oli Berit kulutanud uue televiisori ostuks . </s> <s> See uhkeldas oma väljakutsuvas suuruses keset seitsmekümnendate aastate kaseimitatsiooniga saepuruplaatidest seinasektsiooni riiuleid ja kappe . </s> <s> Aga Berit oli ostuga rahul , sest õhtuti telerist pereseriaale ja -saagasid vaadates tundis ta end vähem üksildasena . </s> <s> Lai plasmaekraan lõi mulje , nagu kuuluks tema korter seriaali miljöösse ja tema , Berit , oleks üks tegelastest . </s> <s> Just see , et ta võis oma saatuse , ihad ja pettumused , rõõmud ja mured laiali jagada seebika tegelaste vahel , samastuda nendega või nende üle kohut mõista , tegi Beritist truu seriaalijälgija . </s> <s> Ta ei hoolinud õelatest kommentaaridest , mis käisid nii seriaalide sisu ja tegelaste kohta kui ka riivasid nende vaatajaid . </s> <s> Berit teadis , et väga paljudele , isegi ohtlikult paljudele oli seebiooper ainus lohutav tegelikkus , millest nad elus endas ilma oli jäetud . </s> </p>
<p> <s> Uksekell andis märku , et Andreas oli kohale jõudnud . </s> <s> Berit tundis , et ta peopesad lähevad hetkelisest närveldusest higiseks . </s> <s> Ta pühkis need salvrätikusse , laskis kaenlaalustesse ja kõrvatagustesse lõhnadeodoranti ning läks esikuust avama . </s> </p>
<p> <s> " Korralik pesakast , loodetavasti ka pesa ise , " lausus Andreas , jäädes läveesisel jalamatil pärast teretust silmadega koridori mõõtma . </s> </p>
<p> <s> " Eks astu edasi , mina igatahes oma pesa üle ei kurda . " </s> </p>
<p> <s> Andreasel oli seljas uus mustjassinine sügismantel , peas hiirhall villane sonimüts – Berit oli seesuguseid näinud Pärnu sanatooriumides vesiravi saavatel soome meestel – , kaelas tumesinine , punaseid merihobusid kujutava mustriga raske siidist sall , jalas paksutallalised laitmatult läikima viksitud mustad kingad . </s> <s> Härra mis härra , käis Beritil peast läbi . </s> </p>
<p> <s> " Sa näed välja pidulik ja õitsev , " ulatas Andreas Beritile käe ja koos sellega ka kimbu kollaseid roose . </s> </p>
<p> <s> " Sina samuti ... " kohmas Berit Andrease käesurvest ja komplimendist kergelt erutudes : " ... oh-hoo , kollased roosid – see sümboliseerivat kergemeelsust . " </s> </p>
<p> <s> " Tõesti , " imestas Andreas , " mina arvasin , et päikest , mida minu sünnipäevadel harva ette tuleb ... </s> <s> Aga kui kergemeelsus , siis juba lõpuni , " jätkas ta šampanjapudelit õlakotist välja õngitsedes . </s> <s> Berit viis pudeli kööki külmkappi . </s> <s> Ta oli harjunud jooma šampanjat külmalt . </s> </p>
<p> <s> Kui Andreas oli mantli nagisse riputanud , keelitas Berit teda kingi mitte ära võtma . </s> </p>
<p> <s> " Jah , ega ma kauaks jää , ja ülikonnas vist ei sobigi sokkides käia . " </s> </p>
<p> <s> Berit märkas tõesti , et Andreas oli mustas õhtuülikonnas , kuue alt paistvat kiiskavvalget särki kaunistas bordoopunane siidist lips . </s> </p>
<p> <s> " Kuue võiksid siiski ära võtta , meil köetakse hästi , " sõnas Berit . </s> </p>
<p> <s> Ta kõrvu riivas Andrease vihje külaskäigu põgususele . </s> </p>
<p> <s> " Kas lähed veel kuhugi edasi pärast pannkoogiõhtut ? " kompis Berit ettevaatlikult Andrease kavatsusi . </s> </p>
<p> <s> " Sõltub pannkookidest ja ... " salapäratses Andreas . </s> </p>
<p> <s> " ... ja võõrustajast , " lõikas Berit nüüd vahele . </s> <s> " Eks ma püüa anda oma parima . </s> <s> Mulle lihtsalt meenus sinu repliigiga seoses üks kõnekäänd või võrdlus , mida üksnes läbiastumisega piirduvate külaskäikude kohta öeldakse , et " kas tulid tuld tooma ? </s> <s> " " </s> </p>
<p> <s> " Tulingi , " vastas Andreas pärast seda , kui oli Beriti juhatusel diivanil istet võtnud , elutoas ringi vaadanud ja koogivirna tunnustavalt uurinud . </s> </p>
<p> <s> " Tuli sümboliseerivat küll elu , aga mulle seostub see ka mälestusega . </s> <s> Tuld ei saadud niisama , Prometheus varastas selle Zeusi tagant , peitis leegi pilliroo sisse ja tõi inimestele . </s> <s> Mind ongi huvitanud see peidetus . </s> <s> Peidetud tuli on mäletatud elu . </s> <s> Nähtav on ainult üks osa elust , teine osa põleb selle varjus . " </s> </p>
<p> <s> Berit oli jäänud Andreast kuulama . </s> </p>
<p> <s> " Huvitav , ma pole selle peale tulnud , kuigi olen pidanud omal ajal antiikmütoloogias eksamigi tegema ... </s> <s> Aga ole hea , sünnipäevalaps , võta nüüd kooki , mida ... vanaema sulle küpsetas . </s> <s> Söö terviseks ! " </s> </p>
<p> <s> Berit tundis , et on krambis , ja Andreaski paistis hoidvat distantsi . </s> <s> Seepärast püüdis ta vihjetest tihket õhkkonda eneseirooniaga pisut kergendada . </s> </p>
<p> <s> " Jaa , vanaema tuleb kiita ... ja tütretütart iseäranis , kes temast õppust võtnud , " kiitis Andreas moosi lusikaga koogile tõstes , seda rulli keerates ning rulli otsast lõigatud tükki suhu pistes . </s> </p>
<p> <s> " Oi , aga šampanja ! " hüüatas Berit , " panin selle korraks külmkappi ja unustasin sootuks . " </s> </p>
<p> <s> " Las olla , eks või ka pärast ... lahkumistervituseks näiteks ... või nagu soomlastel kombeks , " öömütsiks " . " </s> </p>
<p> <s> Nad sõid vaikides . </s> <s> Pinge ei andnud järele . </s> <s> Vastupidi , iga sõnatu hetk kasvatas laengut . </s> <s> Otsekui väntaks keegi terasharjade vahel hõbesiiludega kaetud elektritekitamise ketast – Berit mäletas generaatori mudelit kooli füüsikatunnist – , kust viisid juhtmed kahe metallkerani , mida õpetaja teineteisele lähemale kallutas , nii et mingil hetkel vallandus äge pragin ja klass täitus osoonilõhnaga . </s> <s> Berit aimas , et midagi seesugust võis täna õhtul tema ja Andreasegagi juhtuda . </s> </p>
<p> <s> Ta viis jutu oma pojale , kiitis tema tarmukust ja läbilöögivõimet : Andres olevat kohe pärast lõpetamist osalenud välisministeeriumi personalikonkursil ja pääsenud kümnete kandidaatide seast Euroopa-asjade büroo referendiks , nüüd töötavatki ta Brüsselis Eesti saatkonna juures . </s> <s> Ainus asi , mis talle , Beritile , muret tegevat , olevat see , et Andres polevat veel leidnud endale tüdrukut . </s> <s> Ta kartis – ja seda oli rääkinud talle ka üks töökaaslastest – , et selles eas üksikud poisid võivad sattuda " lõbusate leskede " saagiks , et kuna neist polevat naisevõtjat , siis kosivat neid vanemad naised . </s> </p>
<p> <s> " Kujuta ette , kui peaksin endale saama minia , kes minuga peaaegu ühevanune , " püüdis ta Andreast ärgitada kaasa rääkima , tajudes siiski , et kõik see on vaid tühi loba , parimal juhul small talk . </s> </p>
<p> <s> Andreas ei võtnudki vedu , kuulas Beritit vaikides , tõstis koogivirnast oma taldrikule lisa , laskis valada teed ja heitis aeg-ajalt pilke kõneleja poole . </s> </p>
<p> <s> Kui Berit ühe neist kinni püüdis , siis tundis ta selles põletavat janu . </s> <s> See oleks otsekui mälestus Andreasest , kelle iiristesse ta kunagi uppunud oli , pilk , mis oli tõusnud hingest ja peegeldas aega , kus sisu ja väljendus olid veel kooskõlas . </s> <s> Aga nüüd näis Beritile , et Andreaski jälgib end kõrvalt , et ta vaatab teda otsekui näitleja publikut küla kultuurimaja tolmunud eesriiete vahelt , ärevus ja uudishimu teineteises kinni . </s> <s> Ta ootab oma etteastet , aga põnevus vaibub tolmuses sametis ja pooltühjas saalis . </s> </p>
<p> <s> Berit tõi oma toast ilupaelaga ristsidemes karbi , millele oli kaldkirjas maalitud " Pärnu lastekodu . </s> <s> Valik dokumentidest . </s> <s> Koopiad " ja pani selle Andrease taldriku kõrvale lauale . </s> </p>
<p> <s> " See on sünnipäevakink . </s> <s> Sul on muidugi artikkel juba valmis , aga äkki võtad veel kunagi raamatut kirjutada , siis kulub ära . " </s> </p>
<p> <s> Andreas pani söömise lõpetamise märgiks noa-kahvli taldrikule kõrvuti , pühkis salvrätiga suud , ise samal ajal karbi poole kiigates . </s> </p>
<p> <s> " A-i-t-ä-h , " venitas ta , millest Berit ei osanud välja lugeda , tuli see üllatusest või aimas Andreas ette , et kõik Beriti kingitused saavadki olla vaid arhiiviga seotud . </s> </p>
<p> <s> Andreas võttis ilupaela vahele pistetud kaardi – Berit oli valinud selleks UNICEF-i heategevuse eesmärgil trükitud repro ühe albaania põgenikelaagri lapse joonistusest , millel oli kujutatud poissi ilmatu suure päikesega süles , päikesel omakorda kiri " peace " – ja luges häälega kaardi taha kirjutatut : " Andreasele – pił che mai , enam kui kunagi ! " </s> </p>
<p> <s> Andreas tõstis Beriti suunas küsiva pilgu . </s> </p>
<p> <s> " Mulle jäi see meelde ühest itaalia laulukese refräänist ja hakkas kummitama , " ruttas Berit õhinal selgitama õnnesooviks valitud lause päritolu . </s> <s> " Meloodia ise oli väga igatsuslik , arvasin , et küllap väljendub see sõnadeski , otsisin siis sõnaraamatu välja ja avastasingi niisuguse ajavormi – " enam kui kunagi " ; mulle tundub , et eesti keel niisugust võimalust ei sisaldagi , aga ometi ... kui mõtlen Viktorile , lastekodule ... kõigile oma mälestustele , siis on pił che mai omal kohal ... või mis sina arvad ? " </s> </p>
<p> <s> " Kas see tähendab ka " mitte kunagi " ? " uuris Andreas kaardil kujutatud lapsejoonistust lapsest ja päikesest silmitsedes , " Lastekodu ja Viktori kohta sobiks ju hoopis paremini " mitte kunagi " ... " </s> </p>
<p> <s> " Ei , " mitte kunagi " on mai pił , " tõrjus Berit , " ma vaatasin järele ... ja ükski mälestus ei ole ju " mitte kunagi " , lootusest kõnelemata – aga seda ma sulle soovida tahtsingi ... " </s> </p>
<p> <s> " Lootust , päikest , rahu ... seda võib siit kaardilt tõesti välja lugeda ... aga ... " </s> <s> Andreas asetas kaardi karbi kõrvale , " aga elada üksnes lootuses ... see on midagi väga kurnavat . " </s> </p>
<p> <s> " Kas siis kogu elu polegi üksainus lootus , et sul läheb paremini või et lastel läheb paremini , et leiad õnne , ja kui oled leidnud , siis leiad veel ja nii edasi ... ? " </s> </p>
<p> <s> Andreas ei vastanud . </s> <s> Ta avas karbi , lehitses pabereid ja küsis hoopis : </s> </p>
<p> <s> " Kas siin on nüüd ka Viktori ülestunnistus , see , mille sa vahepeal kõrvale tõstsid ? " </s> </p>
<p> <s> Berit oli seda oodanud . </s> <s> Ta hammustas huulde , tundis , kuidas kurgualusele tekivad punased laigud , käed läksid uuesti niiskeks . </s> </p>
<p> <s> " Ma teadsin , et sa seda küsid , et Viktori tunnistus ei anna sulle endiselt rahu . " </s> </p>
<p> <s> Berit heitis pea selga . </s> <s> Ta ei tundnud häbi , ta teadis juba algusest peale , et püüab Viktorit säästa Andrease , aga eelkõige Viktori enda eest . </s> <s> Ta ei viinud reetlikku paberit arhiivist välja . </s> <s> Arhiivi saladus jäi arhiivi seinte vahele , sel polnud lihtsalt vaja jõuda võõraste silmade ette . </s> <s> Berit võttis tõsiselt vanarahvatarkust pilguga ärakaemisest . </s> <s> Viktori seletuskiri oli jälg , mis kõneles süüst . </s> <s> Ainult et kohtumõistmine ei oleks seda kergendanud . </s> <s> Berit kartis kohtumõistmist . </s> <s> Võib-olla Viktor võttiski endalt elu , sellepärast et ka tema kartis kohtumõistmist või tahtis seda vältida . </s> <s> Andreas oleks ju Viktori kunagist seletuskirja lugedes kohe taibanud , et Viktorit ei paina mitte lastekodu kaotus , vaid neljakümne aasta eest toimunud saatuslik tulekahju . </s> <s> Viktori jaoks varises lastekodu kokku koos Ainiga . </s> <s> Nii vähemalt oli Berit kujutlenud . </s> <s> Ja seepärast leidis ta ka oma teo õigustatud olevat . </s> <s> Kui ta aga nüüd Andrease küsimuse peale punastas , siis mitte häbist , vaid tundest , et on salaja ema buduaaris huuli värvimast tabatud plika , ei enamat . </s> </p>
<p> <s> " Jah , ma tõstsin selle kõrvale , ma alahindasin su tähelepanuvõimet . </s> <s> Aga võta seda kui pausi . </s> <s> Eks ju , iga dokument räägib selle lugejaga . </s> <s> Ja kui paber vahepeal ära on , siis on ka kõnes paus ... " </s> </p>
<p> <s> " Ega mind nii väga huvitagi , et miks see sealt puudus . </s> <s> Arhiivide mõte pole selles , mida sealt leitakse , vaid selles , mis sealt kõrvaldatud on või mis polegi sinna jõudnud . </s> <s> Ja puuduva paberi märkamiseks polnud vaja ka mingit erilist nuhiosavust ... aga miks sa seda tegid , see jäi mulle mõistatuseks ... ja nüüd , pärast Viktori surma , seda enam . </s> <s> Ja see ei aidanud ju Viktorit ja lastekodu ... ? " </s> </p>
<p> <s> " Kust me teame , kui midagi teeme , kas see aitab inimest või hoopis muudab ta elu raskemaks ... </s> <s> Mina talitasin heauskselt . </s> <s> Viktor oli mulle suure venna eest ... </s> <s> Võib-olla nägin temas ka isa ... keda tüdrukud vajavad mitte vähem kui poisid . </s> <s> Olime ju üks pere ja perekonda ei reedeta . </s> <s> Lastekodulapsed ehk mõistavad seda teravamaltki kui need , kellele perekond enesestmõistetav . " </s> </p>
<p> <s> Nüüd oli see öeldud ja lisada polnud enam midagi , paistku see Andreasele pealegi õigustuseks liiga nõrga põhjendusena . </s> <s> Berit tundis kergendust . </s> <s> Ta läks kööki külmkapi juurde ja tõi sealt šampanja . </s> </p>
<p> <s> " Ava , palun , see rohkem meeste asi ... " </s> </p>
<p> <s> " Kas ma pean hakkama nüüd minema ... kingitus käes ja pidu läbi ... ? " torkas Andreas . </s> <s> Berit oli segaduses . </s> </p>
<p> <s> " Ei , kust sa seda võtad ? " </s> </p>
<p> <s> " Noh , ma ennist ütlesin , et juua võib ju ka lõpetuseks ... nagu lahkumistoost või yömyssy ... " </s> </p>
<p> <s> Berit kogus end , ta arvas leidvat teravmeelse vastuse : </s> </p>
<p> <s> " Lõpp on juba toimunud ... nüüd algab järelmäng , postluudium . " </s> </p>
<p> <s> Muidugi ta teadis , et see võib Andreast riivata , sest jaanipäeval oli ta pööranud Andrease öeldu ta enda vastu , võtnud talt lootuse läheneda temale , Beritile . </s> <s> Seepärast ütleski ta seda nüüd vallatleva varjundiga ja lisas kinnituseks vihje järelmängule . </s> <s> Andreas näiski võtvat seda sõnamänguna . </s> <s> Ta kohmas omakorda kiirelt : </s> </p>
<p> <s> " Ja siis tuleb veel epiloog , milles jutustatakse , mis tegelastest sai pärast lõppu ... " </s> </p>
<p> <s> Ta avas ettevaatlikult pudeli . </s> <s> Berit kissitas vaistlikult silmi , kaitstes neid vahuveini survest lendava korgi eest . </s> <s> Pudelist kostus vaid kihinat . </s> </p>
<p> <s> " Näed nüüd , paugutamise aeg ongi lõppenud , järele jääb vaid visin , " ütles Andreas märjukest klaasidesse valades , " keskea rõõmud – ikka tasa ja targu . " </s> </p>
<p> <s> Ta tõstis klaasi . </s> </p>
<p> <s> " Tänan kutsumast , sinu ja sinu pesa terviseks ! " </s> </p>
<p> <s> Andrease hääles oli võõrastavalt õõnsat pidulikkust . </s> <s> Beritit oli varemgi häirinud Andrease liigne eksalteeritus : kõike , mida ta oli ette võtnud – tutvus Beritiga , vahekord , mida ta oma teiseks , varjatud eluks oli nimetanud , ja nüüd see lastekodu-jaht – kõike tegi ta otsekui viimsepäeva meeleolus . </s> <s> Iga Andrease sõna , liigutus , pilk oli otsekui piiblist , meeleheitlik ja kümnekordse tähendusega . </s> <s> Miks ta küll ei suutnud olla lihtsalt inimene , pretensioonideta ? </s> <s> Miks pidi ta olema ühtaegu noor Werther , Hamlet ja Faust , mängima pidevalt mingis draamas ... </s> <s> Aga Berit ei saanud jätta endale ka tunnistamata , et Andrease teatraalsuses oli omajagu võlu . </s> <s> Temaga rääkides , tema käte vahel olles oli Berit tundnud end viibivat laval . </s> <s> Nad olid mõlemad otsekui mingi draama peategelased , oma rollidesse nii sisse elanud , et ei suutnud etenduse lõppedes enam nendest väljuda . </s> <s> Tõesti , mõnikord tundis ta end Lottena , siis Opheliana , siis jälle Margaretena – Andrease heitlik käitumine , repliigid , pilgud olid otsekui lavastaja dikteeritud rollijoonis , mida tema , Berit , pidi hoolega harjutama ja järgima , selleks et draama saaks usutav – nii nagu elus , aga ikkagi kunst . </s> <s> Ja ta polnud ka kindel , kas mitte ta ise neid rolle poleks igatsenud : olla Lotte , Wertheri armastatu , temaga vaimselt võrdne lihtsa hingeeluga naine , kes loetud raamatute kohta pillab möödaminnes tabavaid märkusi , täidab ema viimse tahte ja abiellub hoopis oma varasema peigmehe Albertiga , saades tänu oma kindlale iseloomule võitu kiindumusest Wertherisse ; või olla Ophelia , kelle kohta on öeldud , et temas kehastus nooruse ilu , ohutus ja vagadus ja kelle traagika – mida ju Beritki oli tundnud – seisnes ärakasutamises ; või siis olla Margarete ... </s> <s> Jah , Beriti ja Andrease loos kordus Margarete ja Fausti lugu , Margaretet oli temas kõige rohkem . </s> <s> Oli ju Beritki Andreases äratanud uinunud iha ja Andreas omakorda oli kujundanud tema naiseteadvust . </s> <s> Ta oli armunud Andreasesse sama süütult nagu Margarete Fausti , kuigi oli juba pidanud läbi käima ühe kooselu murdumise kadalipu . </s> <s> Ja Andreas , kes esialgu võis leidagi Beritis üksnes vaheldust oma abielurutiinile , tabas õige pea end ehtsalt tundelt , mis jääb sinnapoole meelelisi tunge . </s> <s> Nende vastastikune kiindumus , mille krooniks oli Berit nii väga lootnud sünnitada last , oli puhas , aga teiste silmis oli nende , nagu ka Fausti ja Margarete vahekord patune . </s> <s> Kas nüüd seisis Beritilgi ees üksinduse vangitorn keset turumelu , kus ometi kõik on tumm ja maailm on vait kui haud ? </s> <s> Aga ta oli ju ise selle valinud . </s> <s> Ta ei läinud Andreasega , kui too oli teda kutsunud , anunud . </s> <s> Ohtlikult ebakindel näis väljavaade alustada uut ringi , liiati kui seda juhatas sisse katkenud rasedus . </s> <s> Keegi – kas Mefistofeles ? – oli ta õnnekarikasse puistanud mürki , nii et kui ta sealt sõõmu ammutas , tundis hoopis halvatust kehas ja jäist tuimust hinges . </s> </p>
<p> <s> Berit jõi šampanjaklaasi tühjaks . </s> </p>
<p> <s> " Sa ... oled kuidagi tujust ära , " kompis Berit Andrease teeskleva ja krampis käitumise põhjust . </s> <s> " Ma mõistan ... minagi ei suuda leppida Viktori äraolekuga . </s> <s> Aga see ei too teda enam tagasi . </s> <s> Ja lõppude lõpuks , lastekodu ju jääb või vähemalt on selleks nüüd suurem lootus ... ja ma sain aru , et ka artikkel on sul juba valmis ... " </s> </p>
<p> <s> " Artikkel ... raamat ... ? " kostis Andreas mõru muigega . </s> <s> " Üha rohkem veendun , et see on obool , millega tasuti Charonile üleveo eest surnute riiki . " </s> </p>
<p> <s> " Tasuta lõunaid pole – see labane õigustus kehtib paraku ka elu kohta . " </s> </p>
<p> <s> " Aga mind see ei lohuta ... sest elu eest saab maksta vaid üks kord , hinna määrab surm . </s> <s> Mind vaevabki küsimus , kas raamat Viktorist ja lastekodust on nende surmale tähenduse andmine või surma enda nõrk järelkaja , seesama , mis vilgub korraks leinarubriigis , et siis vajuda koos surnuga olematusse , nagu polekski midagi juhtunud ... või kuidas need Ristikivi kahe järjestikku valminud romaani pealkirjad kõlasidki ... </s> <s> " Kõik mis kunagi oli " ja " Ei juhtunud midagi " ... </s> <s> Muide , esimene neist ilmus Viktori ja minu sünniaastal – nagu ettekuulutus , et pean olnuga tegelema , mis sealsamas osutub tühiseks vahejuhtumiks . " </s> </p>
<p> <s> " Aga see üksi ei toonud sind ju Pärnu ... ? " uuris Berit edasi , aimates ja võib-olla isegi lootes , et nii jõuab ta lähemale Andrease hingevaevale , vabastab selle kammitsaist ja avab ta lihtsaks , eelarvamustest ja pingutatud lootustest vabale suhtlemisele . </s> </p>
<p> <s> " Ei toonud küll , Berit ... sa tead seda isegi ... " </s> </p>
<p> <s> Andreas otsis sõnu . </s> </p>
<p> <s> " Mh , veider , et üks ja seesama linn sunnib mulle peale kaks täiesti vastandlikku tegu ... väljakaevamise ja matmise ... " </s> </p>
<p> <s> " Mis mõttes ? " </s> </p>
<p> <s> " Eks ikka mälestuste mõttes ... lastekodu suhtes olen nagu arheoloog , aga omaenda elu suhtes ... nagu hauakaevaja . " </s> </p>
<p> <s> Berit tajus kõigi erkudega , kuidas Andreas püüab vältida haava lahtirebenemist , mis näis ta sisemuses endiselt valutavat . </s> <s> Ta ei tahtnud Beritit riivata , ta püüdis enesest võitu saada – kõik see võiski olla Andrease teeskluse , rõhutatud väljapeetuse põhjuseks . </s> <s> Aga see ei saanud lõpuni kesta , mingil hetkel pidi see endast selgelt ja ühemõtteliselt märku andma . </s> <s> Berit tahtis öelda , et arheolooge polekski , kui poleks hauakaevajaid , et need kaks tegevust pole skisofreenilises vastasseisus , vaid taas üks elu enesestmõistetavusi , millega Andreas ei taha leppida , aga Andreas ei andnud talle selleks võimalust , vaid jätkas ise : </s> </p>
<p> <s> " Ma tänan sind , Berit , pingutuse eest mind välja rebida sellest alandavast ja juba naeruväärsekski muutunud olukorrast ... eks ju ... ma mõistan , et sind häirib minu ebaloomulikkus ... see on koor ... </s> <s> Viktoril oli see palju rämedam , millega tema oma sisemust kaitses ... mehed on tegelikult tehtud palju õrnemast ainest kui teie , naised ... aga jah , kui üks on öelnud , et ta süda on tühi , ja teine tunneb südant endiselt üle ajavat , siis mis jääb sellel teisel üle muud kui seda üksnes varjata ja iseendaga võidelda ... see on natuke nagu kustuv vulkaan või umbe läinud sõrm , paistetus , millest ei tea , kas see läheb mädanema või taandub niisama ... " </s> </p>
<p> <s> Ja pärast hetkelist pausi : </s> </p>
<p> <s> " Vabanda , et ma seda jälle sulle ütlema pidin . " </s> </p>
<p> <s> Berit tundis taas eneses midagi kihvatavat , endaks jäämise hirmu ja tahet üheskoos . </s> </p>
<p> <s> " Need kustuvad vulkaanid , umbeläinud sõrmed , kaotatud rajad – need on kirjandus , Andreas , " ütles ta samasuguse emaliku või õpetajaliku veendumusega hääles , mida ta mäletas viimasest jaaniööst Andreasega , " elus endas on kõik hoopis lihtsam . </s> <s> Meie häda on selles , et mõtleme liiga palju ja tunneme liiga vähe ... kogu maailma häda on selles ... " </s> </p>
<p> <s> " Ma ei saa seda enda kohta küll öelda , " tõrjus Andreas ja pigistas siis läbi hammaste , otsekui lõikaks läbi veene , " Berit , ma olen kannatamisest haisema läinud koerakorjus ... seesama , mida ma nägin lapsepõlves kuivpeldiku taga nõgesepuhmas , silmad vareste poolt tühjaks nokitud , porikärbeste huugav parv hõljumas käärivast sisikonnast pundunud kõhu kohal ... mõistad ? " </s> </p>
<p> <s> " Aga sulle ju meeldib kannatada ... nii tunnetes kui mõtetes ... </s> <s> Andreas , ma saan aru , sa tahad öelda , et kannatuses avaneb tõde , aga sa pole Jeesus ... sa oled lihtsalt liiga palju Nietzschet lugenud ... tule tagasi endasse ... kas ma ei ole kord seda juba sulle öelnud . " </s> </p>
<p> <s> " Mida tähendab endasse tulla ... tagasi , kuhu ... kes see mina on ? " küsis Andreas ärritunult ja jätkas , nagu vaidleks ta mõnel filosoofiasümpoosionil . </s> <s> " Kui sa ei pääse tõele ligi väljaspool , kuidas see siis iseendaski võimalik on ... </s> <s> Ainult skisofreenik näeb endas kahte mina , millest kumbki püüab meeleheitlikult tõestada , et tema on see õige ... </s> <s> Aga äkki tähendabki sinu üleskutse seda , et olen juba kusagil skisofreenia piiril ... miks ka mitte , armastust ja meelehaigust põhjustavatel hormoonidel olevat üks ja seesama tüvi . " </s> </p>
<p> <s> Berit tundis pettumust . </s> <s> Järelmänguna mõeldud õhtust oli ikkagi saanud lootuse ja paratamatuse , enesepettuse ja -õigustuse võitlusareen . </s> <s> Ta otsustas päästa veel , mis päästa annab , sirutas nüüd ise käe pudeli järele , valas šampanjat klaasidesse , võttis enda oma sõrmede vahele , tõusis lauast ja astus akna juurde . </s> <s> Andreas järgnes talle . </s> </p>
<p> <s> " Kas pole kaunis sügisõhtu ... näed , taevas on minu kleidi värvi ... päikesehaud ... ja puude võradest paistab juba meri läbi ... kõik on nii vaikne ... nagu millegi ootuses ... oktoober ... see osa sügisest on leppimise aeg , " ütles ta raugel häälel , tundes selle peegeldumist ka pilgus , millega ta Andreasele otsa vaatas . </s> </p>
<p> <s> Andreaski , üks käsi püksitaskus , teine hoidmas pokaali , libistas pilgu akna taha jäävale horisondile , peatus korraks klaasis kihiseval vedelikul , tõstis seejärel pilgu Beriti poole , aga mitte näole , vaid klaasi hoidvale haprale käele . </s> </p>
<p> <s> " Ma jään vist elu lõpuni taga igatsema sinu käsi , nende tundlikku puudutust , " ütles ta vaikselt ja vaatas siis Beritile otsa . </s> </p>
<p> <s> Beritil oli ebamugav . </s> <s> Nagu ühelt kettalt teisele keritav film või magnetofonilint saavutab enne lõppemist kiirenduse , et siis järele jätta laperdav lindisaba ja tühjalt tiirlev ketas , nõnda tundis Berit ühte hetke kokku jooksmas esimest kohtumist Andreasega , " Viimset valssi " , jaaniööd ja sellele järgnenud lugematuid teisi öid ja isegi päevi , pikki kire-äikeses lõppenud , aga mõnikord ka asjatuid ootamisi , kahtlusepiinu ja otsustavust ja ka katkenud rasedust – issand , täna oli sellestki saanud juba viis aastat , kui Andreasele veel seegi meenuks , siis oleks traagika täiuslik ! – kõik see oleks olnud nüüd nagu üks raamat , mille ta äsja on sulgenud , või endasse kerinud lindiga täis ketas , tema ise aga inertsist keerlev tühi rattarumm , ükskõikne ja vaba ... </s> </p>
<p> <s> " Ma ei saa iseend tagasi võtta ... ma ei saa end lavastada ... mulle sai see selgeks juba siis , kui ma esimest ja viimast korda lavale astusin ... sellest on nüüd igavik ... aga ometi oleks see nagu eile ... aga see ei tähenda , Andreas , et ma ... või et me ei võiks rõõmu tunda järelmängust ... vabana tingimuste esitamisest , ootustest , kui soovid ... vabana armastuse illusioonidest ja illusoorsusest . " </s> </p>
<p> <s> Berit oli rahul , ta oli jäänud enda vastu ausaks ja ometi andnud selge vihje . </s> </p>
<p> <s> Andreas tühjendas pokaali , otsustavusega , nagu oleks see mürgikarikas , pani selle akna äärele ja asetas käed Beriti õlgadele . </s> <s> Berit ei tõmmanud end eemale , aga ei liibunud ka Andrease vastu , jäi seisma jäigastunult nagu Loti naine , kes oli julgenud Soodomale tagasi vaadata . </s> <s> Andreas libistas parema käega üle Beriti kulmude , juuksepiiri , põsesarnade , huulte , kaela , otsekui oleks ta pime , kes kompimise abil loob enda sisemuses pildi teisest inimesest , või siis püüdis ta lugeda Beriti kehamärke , äratada selles kauge tähe siravat kutset , et siis söösta ise selle suunas ja sulada ... sulada ... sulada . </s> </p>
<p> <s> Berit tundis end erutuvat . </s> <s> Nii palju oli ta Andreasega koos olnud , et aimata järgmisi käike . </s> <s> Ta kujutles , kuidas Andrease nägu talle suudluseks läheneb , kuidas nende suud avanevad , kuidas šampanjamaitselises süljes kohtuvad nende keeled otsekui lõkkevalgel end soojendavad troglodüüdid ; kuidas see eelmäng kasvab riiete langemises – pikast tõmblukust vabanenud falunpunane kleit vajub kergendava kahinaga Beriti jalgadele , rinnahoidja sulguri lahtiklõpsatus kajab ihast üleni täidetud ruumis nagu karje , jättes rosinaga kaunistatud päevalille meenutavad rinnapäismikud ootama mehekäe karedaid hellitusi ja imetamisaega tagasi kandvaid suudlusi ; kuidas Andreas haarab ta siis sülle ja kannab voodile ; kuidas libistab käe ta häbemele , otsides selle niisket ja kuuma sügavikku ; kuidas tema , Berit , sosistab talle kõrvu : " Oota hetk , ma olen veel Sahaaras " ja kuidas ta vastab siis , et kõrbeski on oaasid , ja üha paitab ja silub ja suudleb , kuni Berit tunneb end lootoseõiena ... ja Andreas pääseb selle sügavusse ; kuidas ta tunneb , et on seejärel otsekui risti löödu ... nii sügavale on Andreas end naelutanud ... ja kuidas temast saab algul virvendav lahesopp , siis tuules paisuv avameri ja lõpuks ookean , mille laineharjade ja -põhjade vahet ei ulatu nägema ja mille pimestavasse kaosesse ta hajub ... </s> </p>
<p> <s> Andreas ei öelnud ühtegi sõna , vaatas ainult Beriti silmadesse . </s> <s> Võib-olla otsis ta sealt valgeid hobuseid ja leidmata neid , pööras pilgu taas aknasse , mille taga meri , linn ja tummalt oma saatust ootav lastekodu vaibusid sügisöösse . </s> <s> Andreas võttis toolileenilt kuue . </s> <s> Selle rinnataskust pudenes põrandale sama kiiskav valge rätik , nagu oli ta särk , ta ei rutanud seda üles korjama ja Beritki ei teinud seda . </s> <s> Andreas astus esikusse , pani mantli selga , võttis mütsi kätte , noogutas peaga hüvastijätuks ja sulges enda järel ukse . </s> <s> Berit ei hakanud teda tagasi hõikama , keelitama , ta ei osanud enam midagi küsida , ammugi vastata . </s> <s> Ta lihtsalt seisis ... nagu Loti naine – silmitsi kordumatu mineviku ja teadmisega : finita la commedia . </s> </p></div2><div2 type="alaosa"><head> 16 </head>
<p> <s> KÕIK JÄÄB LÕPUNI ÜTLEMATA PEALE MÖÖDUVUSE ENDA . </s> <s> Andreas konutas ikka veel Pärnus , püüdes meeleheitlikult raamatuks paisuda ähvardavale artiklile punkti panna , kuigi oli juba novembri lõpp , tähtajad umbe jooksnud , ajaleht lootusegi kaotanud sarjaga veel enne aasta lõppemist alustada . </s> <s> Üksnes ajaloolasest peatoimetaja mõistev suhtumine laskis Andreasel püsida lastekoduloo juures . </s> </p>
<p> <s> " Valva , kuni minevikul kõnevõimet , kuni püsid tõe jälil . </s> <s> Ma tean , mida tähendab selle lõhn , kui see arhiivist sulle ninna lööb , kui mingi dokument sulle ennustab , et nüüd peab see juhtuma , nüüd ta ilmutab end ... " oli ta telefonis Andreast rahustanud ja ühtlasi julgustanud . </s> </p>
<p> <s> Beriti kingitud koopiapakist oli Andreas leidnud üha uusi vihjeid ja tõestusi sellele , et Rääma lastekodu oli nende asukate jaoks olnud ainus mõeldav universum ja armastuse varjupaik . </s> <s> Nagu oleksid nad alateadvuses järginud Theodosius Dobzhansky kuulsat antroopsuspõhimõtet inimese kosmilisest erakordsusest : inimeste asutatud maailm ongi nende ainus maailm . </s> <s> Kuna inimestena pole neile teist maailma antud , siis mõõdavad nad kõiksustki selle maailma vaatepunktist . </s> <s> Nii polnud ka lastekodulastele antud teist kodu . </s> <s> See , mis nende jaoks lõppes kas nende endi lahkumise või lastekodu lakkamisega , lõppes igaveseks . </s> </p>
<p> <s> Minevikulgi on olemas niisiis lõpp . </s> <s> Mitte ainult tulevik ei ähvarda katkeda , seesama võimalus kehtib mineviku suhteski . </s> <s> Aga ometi , lugu temast endast ei kao kuhugi . </s> <s> See hõljub kusagil vihjetena , mõne esmapilgul tühisena näiva dokumendi , lunastamata võlakirja , aruande või kaebusena või epitaafina hauaplaadil , rääkimata ediktidest , seadustest , kõnedest , stenogrammidest , traktaatidest , pihtimustest ja raamatute ookeanist , milles iga tilk teenib igavikku nii oma armetuses kui ülevuses . </s> <s> Lõpliku mineviku kohal laiub lugude lõpmatus . </s> </p>
<p> <s> Muidugi on nad kõik üksnes varjud , needsamad Platoni koopaviirastused , mida tema elanikud arvasid olevat tõelisuse . </s> <s> Ajalugu on samasugune varjumäng . </s> <s> Igast mälestusest saab kord unenägu , kus puuduvad vaheseinad mineviku , oleviku ja tuleviku vahel . </s> <s> Neist omakorda sünnivad luuletused , romaanid , mis tahes tekstid , mille tõeline tähendus ja ilu avaneb olemise ja olematuse piiril , või nagu Andreas Gryphius selle ühes värsireas kokku on võtnud : Die Schönheit ist wie Schnee , dies Leben ist der Tod . </s> </p>
<p> <s> Gryphius ? </s> </p>
<p> <s> Ikka ja jälle leidis Andreas end naasmas talle ajas ja ruumis kauge nimekaimu juurde . </s> <s> Viimati võttis ta tema kahvatukollases kalinguris " Werke in Einem Band " kätte , kui ta Beriti juurest naasis . </s> <s> Ta oli lahkunud Beriti korterist sõnagi lausumata , üksnes kummardusega – tänuks või hüvastijätuks , sel polnud enam tähtsust . </s> <s> Kui ta hämaruses – Andreas oli tähele pannud , et just tema sünnipäeval algas Eestis alati järgmiseks pooleks aastaks tuimust ja masendust külvav hämaraeg – läbis need mõnisada meetrit puiesteed , mis lahutasid Beriti kodu Andrease peatuspaigast , siis hakkas teda kummitama fraas ühest Pärnu sümbollaulust : legendi muulist ammu Pärnus kuulsin , kuid ma ei teadnud , et see puudutab ka mind . </s> <s> See oli tõesti puudutanud nüüd ka teda . </s> <s> Ta tundis , et ei saa vabaneda sellest enne , kui on ära käinud muulil , astunud kas või esimestele , murukamarasse vajunud kividele ja kinnitanud pilgu pooleteist kilomeetri pikkuselt lahte lõikuvale graniitpalmikule . </s> <s> Nõnda pööraski ta enne kojujõudmist " Tervise " sanatooriumi korpuste vahelt muulini viivale rajale ja seisiski hetke pärast kivivöö alguses neoonlaterna all . </s> <s> Ja siis koges ta midagi niisugust , mida võttis käskiva endena : otse veepiirilt tõusis ta ette usv . </s> <s> Andreas oleks ehk süvenevas pimeduses pingutanud veel nägema Valge- ja Tahkuranna tulesid , aga piimjas udusein tegi selle võimatuks : siiamaani ja mitte sammugi edasi , ütles see , pööra ringi ja mine oma teed ... igavikuline lohutus , mida sa muulilt oled leidma tulnud , ei kuulu sulle ... see ei kuulu ühelegi inimesele , sest seda pole ; igavikuga võib lohutada end üksnes Jumal , sina mine aga tagasi oma surelikku argipäeva ... näed neid säravaid aknaid sügisöös enese selja taga ja nende akende valguses einestamas soome , saksa , rootsi noori pensionäre , näod õhkumas päevastest massaažiseanssidest , mudavannist ja vesivõimlemisest saadud rahuldusest , turgutatud eluvaim valmis tantsuõhtuks ja kuumaks armuööks ... mine , võta kaasa oma linn , lastekodu , inimesed ja mälestused neist ning ela sulle antud päevad lõpuni ja ära tule kunagi enam muulile otsima armastust , tõde , igavikurahu – siit leiad eest üksnes legendi , ühe lõputu loo , mida niisama hästi võid lugeda ka raamatust . </s> </p>
<p> <s> Siis oligi Andreas tagasi läinud oma peatuspaika – Ahasveeruse ase telgi all , nagu ta seda endamisi oli nimetanud – ja süvenenud kolmsada kolmkümmend aastat enne teda sündinud Gryphiuse eluhetkedesse ja luulesse . </s> <s> See Sileesias Glogaus 2. oktoobril 1616 ilmavalgust näinud mees oli sündinud samas Kaalude tähtkujus , kuhu juhus Andreasegi oli määranud . </s> <s> Kui ta on kaheaastane , algab Kolmekümneaastane sõda , tema lapsepõlvetrauma , mille jäljeread läbivad kogu ta loomingut , viieaastaselt jääb ta ilma isast , kümneselt emast . </s> <s> Gryphiuski on olnud niisiis orb , " täielik vaeslaps " , nagu biograafid temast kirjutavad . </s> <s> Kui andekas nooruk püüab 1631. aastal , pärast paariaastast eemalolekut , sünnilinnas õpinguid jätkata , peab ta linnas puhkenud katku ja tulekahju tõttu sealt taas põgenema . </s> <s> Pidev kohavahetus , lahkumine ja saabumine saadavad teda läbi ta lühikeseks jäänud elu : Glogaust Fraustadti , sealt Gdanski ( Danzigi ) , Leidenisse ja Amsterdami , rännakud Prantsusmaale ja Itaaliasse , seejärel Straßbourgi ja lõpuks taas tagasi Sileesiasse , kus see veendunud luterlane keset üht koosolekut südamerabanduse saab ja sureb . </s> </p>
<p> <s> Andreas uuris raamatu esilehel ära trükitud Gryphiuse vasegravüüris portreed . </s> <s> Talle vaatas vastu üks lapsepõlveraamatute lemmikkangelasi – Porthos : seesama täidlane , laiade põsesarnade , tugevalt eenduva nina , tahtejõulise , kuid altpoolt rasvavoldiga topeldatud lõua ning imestust ja uudishimu peegeldavate kõrgete kulmukaartega nägu . </s> <s> Andreas teadis muidugi , et see võrdpilt võis tulla arvesse üksnes väliselt – Gryphiuselgi paistis seljas olevat baroksetest volangidest ümbritsetud käiste ja suure valge neljakandilise kraega kuub , mida ehtis paremalt õlalt diagonaalis vasaku puusani ulatuv lai lint , nagu ta seda mäletas musketäride ajastu rõivamoest – , sest erinevalt joviaalselt rõõmsameelsest Dumas' vanema kangelasest , oli Gryphius olnud läbini askeet . </s> <s> Ometi ei kahelnud Andreas , et neis , ühelt poolt kunagi ammu elanud isikus ja teiselt poolt raamatukangelases – kuid lõpuks , mis vahet sel on , sest mälestustes võrdsustub elu ja väljamõeldis ja kõigist meist saavad mingi loo tegelased – on ka midagi ühist , ja just see ühine alus – õiglusjanu , üleüldise õigluse otsing – tegi Gryphiusest Andrease hingesugulase tema igatsustes . </s> </p>
<p> <s> Tõesti , kui Andreas oma kauge eelkäija aleksandriine ikka ja jälle üle luges , tema eksalteeritud ahastuses kirjutatud maailmahukuaimusi ( Was frag ich nach der Welt ! </s> <s> Sie wird in Flammen stehen ) , Koguja pessimismi ( Was hilft die Wissenschaft der mehr als falsche Dunst ? ) ja illusioonidest läbinägemist ( Der Liebe Zauberwerk ist tolle Phantasie ) , siis ometi vaimustas teda teisalt Gryphiuse lausa epifaaniline tõdemus ilust , mis sünnib välkvalge hetkena elu ja surma piiril , nagu soojale peopesale langevad lumeräitsakad . </s> </p>
<p> <s> Ja siis oligi Andreas mõelnud , et kõik see , mida ta arhiividest ja raamatutest , ajaloost ja mälestustest oli otsinud , arvates , et see on tõde ja armastus , oli tegelikult hoopis õiglus . </s> <s> Aga kuna see on eeskätt tunde küsimus , kuna õiglust ei saa mõõta – ta on lihtsalt olemas , sealpool head ja kurja – , kuna ta jääb alati varju otsekui kuu tagakülg , selleks horisondiks , mis liigub koos vaatlejaga , siis pidi Andreas mõistma , et ta ongi määratud otsijaks , januseks rändajaks Surnumere rannal , rabelevaks leevikeseks saatuse pakaselises haardes . </s> </p>
<p> <s> Ja hetk , mille kohta tema võiks öelda : " Peatu veel ! " , on seesama , mis kõlab ta kauge hingesugulase värsireas : </s> </p>
<p> <s> Die Schönheit ist wie Schnee . </s> <s> Dies Leben ist der Tod . </s> </p>
<p> <s> Aastaaegadest vanim – talv – hingas juba kuklasse , öökülmad jäid valitsema päevalgi , rannaparkides ulus tuul hundiüksindust ; suvehõõg oli olnud selleks liiga põgus , et valgustada ürgpimedaid novembriõhtuid . </s> <s> Kaupmehed ruttasid kasutama üha süvenevat masendust . </s> <s> Kui inimesed olid valmis kinni maksma väikseimagi lohutuse , mis aitas neil talve hingelist hõredust üle elada , siis tuli seda ka teha . </s> <s> Nõudmise ja pakkumise igavesena näivas mängus olidki nemad esimesed jõulusõnumi kuulutajad , riputades vaateakendele Jumalapoja hälli veel enne , kui kirik advendiaja välja kuulutas . </s> <s> Äri ja nende endigi saatus sõltus õigel ajal õiges kohas olemisest . </s> <s> Veel parem , olemisest alguses enne algust . </s> </p>
<p> <s> Mööda Pärnu jõulusäras peatänavat uidates mõtleski Andreas mõru irooniaga sellele , kuidas ärist on saanud usk , lootus ja armastus , kuidas vabatahtlikult on loodud endale müsteerium , mille läbi rahuldatakse oma ihasid ja kuhu põgenetakse reaalsuse eest , mis on nii põrgu kui ka paradiis : šoppamine kui rituaal , väljamüügid , allahindlus , osturallid , tarbimiskrediidid , kingituste tegemise orgiad , tühjad arved , laenu tasumise ajatamisgraafikud ... lõputu karussell , millelt mahahüppamine on niisama ohtlik kui selles hulluminegi – pealesunnitud , valikuteta elu või ... ei midagi . </s> <s> Kui sind pole pildil või ringlemas mõnes kaubamajas , pangas , seltskonnas , siis sind pole olemas , pole kunagi olnudki ... </s> </p>
<p> <s> Andreas oli mõistnud , et lastekodugi oli sattunud sellesse nõiaringi . </s> <s> Talle võis üksnes kaasa tunda , sest ta oli võimetu end kaitsma : mingi maja , lastest tühjaks tehtud ruum , pehkinud räästaaluste ja tühjust hingavate akendega , otsekui kusagil sügavas laanes puuvõras rippuv poodu skelett ; mõni sinna ulatuv sügistorm paiskab ta puu sammaldunud juurtele , mille vahele ta kaobki igaveseks . </s> </p>
<p> <s> Kaks järjestikust telefonikõnet katkestasid Andrease üksinduse . </s> </p>
<p> <s> Edgar Lamp helistas . </s> <s> Ta teatas , et oli käinud vereproovi andmas ja seejärel läbivaatusel . </s> <s> Kopsus oli avastatud uus vähisiire . </s> <s> Ta olevat nüüd võtnud tarvitusele kõik abinõud , leidnud abi parimatelt arstidelt ja nõustunud läbi tegema mis tahes piinu valmistavaid protseduure . </s> </p>
<p> <s> " Mul on nii kahju , et mu aeg hakkab otsa saama , " ütles ta hingevärinal ja Andreasele meenus taas Cavaradossi . </s> <s> Ent seejärel jätkas ta juba otsustavusega otsekui vapper tinasõdur : </s> </p>
<p> <s> " Ma ei taha surra . </s> <s> Ükski sõdur ei lähe lahingusse surema . </s> <s> Ma olen valmis võitluseks , maksku see või kogu elu . " </s> </p>
<p> <s> Andreas tundis taas sedasama tuttavlikku jõuetust , mis oli teda saatnud , kui ta oli pidanud suhtlema parandamatute haigete või surma piirile jõudnud inimestega . </s> <s> Temagi haaras siis kinni igast õlekõrrest , mis võis anda lootust või pakkuda lohutust . </s> <s> Nõnda ta kinnitaski Lambile , et tuleb teda Tartus vaatama ja et antud olukorras on vanadus tema trumbiks , sest selles eas ei ole enam vähilgi jõudu , millega ta muidu murrab noori või keskealisi . </s> </p>
<p> <s> Nad jätsid hüvasti . </s> <s> Andreas teadis , et see võib olla lõplik hüvastijätt , et ka kõige vapram sõjamees jääb lõpuks ikkagi üksi lahinguväljale . </s> <s> Ja et ühel päeval tuleb temagi , Andrease kord surmale otsa vaadata . </s> <s> Ta soovis , et see juhtuks niisama nagu Helenega või siis , nagu oli soovinud Rooma keiser Hadrianus oma mälestustes : Vaadakem veel hetkeks üheskoos neid tuttavaid kaldaid , kõiki neid esemeid , mida me ei näe enam vist mitte kunagi ... </s> <s> Püüdkem minna surmale vastu avasilmi ... </s> </p>
<p> <s> Teine kõne tuli Marialt , Andrease tütrelt : </s> </p>
<p> <s> " Heiparalla , jänkuonu , " – nii oli Maria teda juba mõnda aega hellitavalt kutsunud ja Andreas oligi hakanud end tundma lumes põõsa all redutava vana jänesena – " selline lugu , et me lähme Romaniga jõulude aegu paari , tule tunnistajaks , " vidistas ta sõbralikult , nagu poleks midagi vahepeal juhtunud . </s> <s> " Ema pole ka enam nii sorakil ... tema tuleb , teete vaikselt tutvust ... elu läheb ju edasi ... küllap saavad teist veel head sõbrad . " </s> </p>
<p> <s> Andreast läbis soe värin . </s> <s> Maria sõnad mõjusid otsekui lõokese triller kevadise kopli kohal . </s> <s> Ta ei olnud enam üksi . </s> <s> Keegi oli kusagil ta peale mõelnud . </s> <s> Ja mitte ainult mõelnud , vaid ka temaga arvestanud . </s> </p>
<p> <s> Andreas nõustus . </s> <s> Pärnu-aeg hakkas selleks korraks ümber saama . </s> <s> Võib-olla ka igaveseks , sest mitte keegi ei tea enda kohta öelda , missugune on ta viimane </s> </p>
<p> <s> samm , sõna , käeliigutus , silmavaade enne eesriide langemist . </s> </p>
<p> <s> Andreas pakkis oma vähesed asjad , printis arvutist välja essee lastekodust – mida oli saanud juba üle kahesaja lehekülje , heitis pilgu selle algusreale – MEIE PALGED ON PÖÖRATUD MINEVIKKU , SEST AINUS NÄHTAV TÕELUS ON OLEVIKU HAJUMINE UNUSTUSSE VÕI SULGUMINE MÄLESTUSEKS – ja muigas irooniliselt : liiga lähedalt oli ta näinud , et ka nähtav tõelus võis olla üksnes ulm . </s> </p>
<p> <s> Enne Tallinna sõitu otsustas ta teha sellesama rituaalse ringi , mida ikka oli harjunud tegema , kui ta kodulinnas käis . </s> <s> Ta sõitis aeglaselt ümber vana mudaravila ees asuva väljaku , mille keskel seisis neli seljakuti kokkuvalatud pissivat poisikest . </s> <s> Nüüd oli purskkaev kinni keeratud , ent nende süütu alastus sümboliseeris endiselt Pärnu suve . </s> <s> Siis pööras ta Tammsaare puiesteele , kus ta kunagi värisevi südami oli oodanud staadionile kihutavaid jalgrattureid – temagi kuulus veel jalgrattapõlvkonda , tema maailm oli jalgratta ulatuses . </s> <s> Sealt edasi sõitis ta vana turu taha , kuhu Räämalt lahkudes oli ta pere kolinud , möödus Riia tänava äärde jäävast valgest koolimajast , milles nagu kurepesas kehastus igavene taasloomine ; Vee tänava ja Esplanaadi ristnurka jäävad tenniseväljakud olid lapsepõlves tähendanud talle paradiisi : valgetes tenniserõivastes poisid-tüdrukud hõljusid sellel palli lüües ja taga ajades otsekui inglid – Andreaski oli need väravad enda jaoks avanud , tõsi küll , kahekümneaastase hilinemisega , mil ta tennisemängu ära õppis . </s> </p>
<p> <s> Ja siis – ikka aeglaselt , iga tänavasoppi , maja , ristmikku , parginurka silmadega paitades , nagu jäädvustaks pitsat jälje vahasse – sõitis ta üle uue silla Vana-Pärnu suunas , möödus Lydia Koidula lapsepõlvekodust ja selle kõrval olnud lasteaiast , tema , Andrease enda teisest kodust . </s> <s> Ja siis üle vana silla , mille kõrge kaar oli tema lapsepõlve imeks , sest 1950ndate algupoolel sidusid jõekaldaid veel " nahksillad " , pontoonidele ehitatud laudteed , mida igakevadine suurvesi kandis jõesuudmesse ; sealt edasi sõitis ta surnuaiale , mille põues lebasid nii Andrease vanemad kui nüüd ka Viktor – läheb kolm tuhat aastat ja meri tuleb tagasi , võtab selle , mille ta kunagi on loovutanud : Vana-Pärnu surnuaia ja Vana-Pärnu enda ja jõetaguse ... ja Räämagi ja võib-olla kogu Pärnu Sindi-Lodjani välja , kust kunagi kõik alguse sai ... keegi ei mäleta enam selle linna nime ja pole olemas enam keeltki , milles lugu Pärnu linnast ja lastekodust kunagi kirja pandi . </s> </p>
<p> <s> Kui Andreas Tallinna maantee ja Rääma tänava ristmikult lastekodu poole pööras , surusid teda tee äärde sireenidega möödakihutavad tuletõrjeautod ... üks , kaks , kolm , neli , loetles Andreas . </s> <s> Rääma sügavuses pidi olema puhkenud suur tulekahju . </s> <s> Ega ometi ... </s> <s> Andreas ei jõudnud veel õieti oma kahtlevat mõtet lõpuni mõelda , kui ta linavabriku tagant nägi tõusmas tohutut musta suitsusammast ja õige pea ka leegitsevat hoonet keset Rääma parki . </s> <s> Lastekodu põles samasuguse tõrvase leegiga , nagu Andreas oli näinud unenäos põlevat kogu männikut – selline möllav lõpmatus , otsekui viimnepäev , millest enam ei pääse . </s> </p>
<p> <s> Andreas pööras auto ringi . </s> <s> Ta ei liitunud uudistava massiga , mida näis olevat kogunenud terve Rääma-täis , ei hakanud küsima , mis ja kuidas ; ei jäänud ootama , kas tulele pannakse piir ja mis saab varemetest . </s> </p>
<p> <s> Linnast lahkudes ja maanteel kiirust võttes lülitas ta sisse autoraadio . </s> <s> Täistunnil loetavate uudisteni oli jäänud veel mõni hetk . </s> <s> Laul , mis selle ajavahe täitis , oli tema jaoks nii reekviem kui ühtlasi ülemlaul , nõnda et seda kuuldes keeras ta heli üha valjemaks ja valjemaks , tundes , kuidas ta saab lauluga üheks , unustab lastekodu , oma käigu kodulinna , oma elu , unustab iseendagi ... </s> </p>
<p> <s> OLGU NII * </s> </p>
<p> <s> Elu raskel tunnil minu juurde ema Maarja leiab tee , </s> </p>
<p> <s> Targad sõnad huulil – olgu nii ! </s> </p>
<p> <s> Kui pime on mu ümber , siis ta seisab otse minu ees , </s> </p>
<p> <s> Targad sõnad huulil – olgu nii ! </s> </p>
<p> <s> Olgu nii , olgu nii , olgu nii , olgu nii ! </s> </p>
<p> <s> Tasa öeldes mulle – olgu nii ! </s> </p>
<p> <s> LET IT BE </s> </p>
<p> <s> When I find myself in times of trouble </s> </p>
<p> <s> Mother Mary comes to me </s> </p>
<p> <s> Speaking words of wisdom , </s> </p>
<p> <s> Let it be . </s> </p>
<p> <s> And in my hour of darkness </s> </p>
<p> <s> She's standing right in front of me </s> </p>
<p> <s> Speaking words of wisdom , let it be . </s> </p>
<p> <s> Let it be , oh let it be . </s> </p>
<p> <s> Aasta , sajandi , aastatuhande sulgumiseni oli jäänud üks kuu . </s> <s> Kõiki oli haaranud lõpu ootus . </s> <s> Lõpp , mis vajas ületamist , selleks et kihutada uute lõppude poole . </s> <s> Aga keegi ei tahtnud , ei suutnud tunnistada või ka ei aimanud , et lõpp oli juba toimunud ja et nende pärisosaks jäi üksnes leppimine mööduvusega . </s> </p>
<p> <s> Tallinn – Mazzano Romano – Käsmu – Tartu – Pärnu </s> </p>
<p> <s> Veebruar-august 2003 </s> </p></div2></div1>
    </body>
  </text>
</TEI>
</teiCorpus>
</teiCorpus>
