<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> ARTUR MAGNUSSONI SUUR SÕJASUVI </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> ARTUR MAGNUSSONI SUUR SÕJASUVI </head>
<p> <bibl> <author> <s> Olev Remsu </s> </author> </bibl> </p><div2 type="alaosa"><head> VOJENNAJA KUI NIISUGUNE </head>
<p> <s> Nõukogude ajal õppis Artur Magnusson neljandal kursusel . </s> <s> Temagi kõige tähtsamaks aineks oli vojennaja . </s> <s> Nõnda ütlesid tudengid . </s> <s> Prodekaan rääkis sõjalisest algõpetusest , jah oh , kui palju tuli tal sellest rääkida ! </s> <s> Umbes pooled tema jutud kulusid sellele distsipliinile . </s> <s> Lastetu , emalik naine , keda Linda Karlovnaks kutsuti , lausa mangus : " Poisid , õppige , palun seda algõpetust . </s> <s> See tuleb kasuks teile endile ja meie suurele kodumaale . </s> <s> Kodumaa saab tugevamaks ning teid ei võeta sõjaväkke , kui teil õppimisega asjad korras on . " </s> </p>
<p> <s> Linda Karlovna võitles selle eest , et ülikool saaks endale Lenini noorema venna Dmitri Iljitš Uljanovi nime . </s> </p>
<p> <s> Aga austavaid nimesid anti ainult ülikoolidele , kus sõjaline algõpetus oli eriti heal järjel . </s> </p>
<p> <s> Kafedra umbkeelsed vene ohvitserid rääkisid vojennaja podgotovkast : " Podgotovka on kõige tähtsam – kui pole podgotovkat , tungib vaenlane meile kallale . </s> <s> Ja tutkit sulle ülikooli ! " </s> </p>
<p> <s> Jäi päris arusaamatuks , kas nad tegid nalja või rääkisid tõsiselt . </s> </p>
<p> <s> Tunniplaanidesse märgiti see kuulus distsipliin kui eriõpetus , matriklis ei mainitud seda üldse . </s> </p>
<p> <s> Miks ? </s> <s> Artur teadis seda . </s> </p>
<p> <s> Hiilib näiteks spioon ülikooli kuue samba vahelt sisse – soni silmil , mustad prillid ees ja sigariving järel – , pildistab sõrmusfotoaparaadiga tunniplaani ning näitab siis seda fotot Pentagonis oma ülemustele , kes ta meie kodumaale oma räpast tööd tegema saatsid . </s> </p>
<p> <s> Nüüd aga sai spioon pika nina , kuna kavalalt oli loodud olukord , kus pildistada ei olnud mitte midagi . </s> <s> USA sõjalised kulutused lendasid selle koha pealt vastu taevast . </s> <s> Üksnes NATO analüütikud said peamurdmistööd – mida küll võiks tähendada see šifreeritud eri ? </s> </p>
<p> <s> Ja milleks hoiti kahtlastest sõnadest puhas matrikkel ? </s> </p>
<p> <s> Kõike võib ette tulla . </s> </p>
<p> <s> Pageb näiteks Nõukogude dokumentatsiooni koguv tudeng välismaale , näitab seal imperialistidele oma reeturlikku juudasaaki – võtku sõjasüütajad näpust , aga matriklis ei ole midagi sellist , mille abil võiks rahuarmastavale Nõukogude Liidule sõja ettevalmistamist ette heita . </s> </p>
<p> <s> Artur oli juba kolm aastat vojennajat õppinud , täna ei olnud kaalul ei rohkemat ega vähemat kui pääs Klaipedasse , Leedu NSVsse , suvelaagrisse , see tähendab spooridele , kus ta pidi saama võitmatu Nõukogude armee ohvitseriks . </s> <s> Nii nägid ette õppeprogrammid ja ega teist võimalust ei olnudki . </s> </p>
<p> <s> Kes leitnandiks ei saanud , see visati ülikoolist välja ning saadeti kaheks aastaks reamehena sõjaväkke . </s> </p>
<p> <s> Nõnda oli sõjaväest pääsemise ainus võimalus ohvitseriks hakkamine . </s> <s> Kes tahtis mõnusat tudengielu edasi nautida , see pidi pingutama . </s> </p>
<p> <s> Kafedra ülema asetäitja õppe-kasvatustöö alal alampolkovnik Ivaništšev kuulutas iga aasta mai- ja oktoobriaktusel : </s> </p>
<p> <s> " Mida teeb nõukogude üliõpilane ? </s> <s> Nõukogude üliõpilane armastab nõukogude kodumaad ja selle kodumaa kaitsjat Nõukogude armeed . </s> <s> Seega nõukogude üliõpilane võib teisi aineid õppida , kuid vojennajat ta peab õppima . </s> <s> See on juba poliitikaküsimus , see on suhtumise küsimus . </s> <s> Kas üliõpilane , kellel on vojennajas halvad hinded , armastab kodumaad ? </s> <s> Ei armasta . </s> <s> Ja järelikult pole talle tarvis riigi kulul tasuta haridust anda . </s> <s> Kus on sellise inimese koht , kes ei armasta kodumaad ? </s> <s> Igatahes mujal , mitte ülikoolis . </s> <s> Kus see mujal on ? </s> <s> Sellele peab igaüks mõtlema ise . </s> <s> Te olete targad inimesed , saate aru küll . " </s> </p></div2><div2 type="alaosa"><head> VÄGISTATUD TUNNIMEHED </head>
<p> <s> " Noh , püüdke , palun ! </s> <s> Kas siis tõesti ei tule meelde ? </s> <s> Me oleme seda juba kolm aastat õppinud , " julgustas major Kalesnikov , dotsent ustaavide alal . </s> </p>
<p> <s> Ustaavid tähendasid õhukest ja narmaliseks kulunud brošüüri , kus oli paragrahvide kaupa sees kõik , mida sõjaväes tohib teha ja mida mitte , ning kui kõvasti sind karistatakse , kui sa teed seda , mida ei tohi teha . </s> </p>
<p> <s> Artur näppis parajasti enda ees laual väljaannet , kuhu keegi fanaatik oli joonlauaga alla jooninud sinise pliiatsiga sõnad 15-aastane vanglakaristus ning punasega mahalaskmine . </s> <s> Ja jooni oli palju . </s> <s> Maha võidi lasta kodumaa reetmise eest sõja ja rahu ajal , aga samuti grupiviisilise vägistamise eest vahipostil seistes ja mundris . </s> </p>
<p> <s> " Ma ei kuule vastust , seltsimehed tudengid , tulevased ohvitserid , " ohkas Kalesnikov päris kurvalt . </s> </p>
<p> <s> Artur põrnitses Ivanovi , keda ta elus esimest korda nägi , ning kes koos temaga maadles ustaavide eksamil . </s> </p>
<p> <s> Lahe sell , ehkki kehakultuurakas , mõtles Artur . </s> <s> Kahe peale pidid nad üles lugema kõik Nõukogude armee auastmed , siis oli tee Klaipedasse lahti . </s> </p>
<p> <s> " Esimene on sõdur , " ütles Artur juba neljandat korda , vaatas veidi süüdlaslikul ilmel majorimundris dotsenti . </s> </p>
<p> <s> Too noogutas , Artur oli neljandat korda õigesti pihta saanud . </s> </p>
<p> <s> " Ei , reamees ! " vaidles vastu Ivanov , tegi seda samuti neljandat korda . </s> </p>
<p> <s> " Ükskõik , ärme tegeleme pisiasjadega , " ütles Kalesnikov . </s> <s> Ta oli heatahtlik ohvitser , ta ei kiusanud kedagi ja tahtis siiralt , et Arturist ja Ivanovist saaksid tublid ohvitserid , kes kaitseksid Nõukogude Liitu vaenlase eest . </s> <s> " Missugune on järgmine auaste " ? </s> </p>
<p> <s> Kolm korda olid poisid mööda pannud . </s> </p>
<p> <s> " Kas alla- või ülespoole ? " täpsustas nüüd Ivanov . </s> </p>
<p> <s> " Kuidas saab soldatist midagi allapoole olla , kui soldat on esimene ? " suunas Kalesnikov kannatlikult tudengit õigele teele . </s> </p>
<p> <s> " Näiteks nooremsoldat , " pakkus Ivanov . </s> </p>
<p> <s> " Nooremsoldateid pole olemas , " lõi Kalesnikov nukralt käega . </s> </p>
<p> <s> " Õige küll ! </s> <s> Ma eksisin , " tunnistas Ivanov kiirelt oma viga , kopsas põmmdi sõrmenukkidega vastu laupa ning püüdis vestluse veeretada vanale armsale teoreetilisele rajale . </s> <s> " Minu arvates peab sõjaväes valitsema kord ja ei tohi olla ükskõik . </s> <s> Mina igatahes olen reamehe poolt . </s> <s> Ja üldse – miks pean mina mingite soldatitega jamama , kui mina ise ohvitseriks hakkan ? " </s> </p>
<p> <s> " Hea küll ! " haaras Kalesnikov mõttest kinni . </s> <s> " Teie , Ivanov , saate leitnandiks . </s> <s> Kas Nõukogude armees on ka teist madalamat ohvitseri ? " </s> </p>
<p> <s> " Ega ometi major ? " nokkis Ivanov . </s> </p>
<p> <s> Kalesnikov ei osanud piinlikkusest oma silmi peita . </s> </p>
<p> <s> " Võibolla porutšik , " pakkus Artur üsna lootusetult , sest talle lihtsalt meeldis see sõna . </s> </p>
<p> <s> " Mis ma teiega teen ? " laiutas Kalesnikov käsi . </s> <s> Ta oli üsna pigis , ja tal oli poistest kahju . </s> <s> " Ma ei saa teid koju õppima ka saata , sest juba homme on Klaipedasse minek . " </s> </p>
<p> <s> " Kas küsimuse võib esitada ? " küsis Ivanov ustaave lapates . </s> </p>
<p> <s> " Palun , olge lahked . </s> <s> Selleks ma olen siin , et teid aidata , " vastas Kalesnikov . </s> </p>
<p> <s> " Vaadake , siin on kirjas , et grupiviisilise vägistamise eest vahipostil ja mundris lastakse maha . </s> <s> Aga mina ei saa aru , kes on mundris ja vahipostil – kas need , kes vägistavad , või need , keda vägistatakse ? " püüdis Ivanov teemat kõrvale juhtida . </s> </p>
<p> <s> " Küsimus on õige , " ütles Kalesnikov surmtõsiselt . </s> <s> " Halvasti käitub tunnimees , kes lahkub postilt ja läheb vägistama . </s> <s> Tema tuleb muidugi kohe maha lasta , selge ! </s> <s> Teiselt poolt jälle , mis tunnimees see on , kes , relv käes , laseb end postil ära vägistada ? " </s> </p>
<p> <s> " Nii et mõlemad lastakse siis maha – nii vägistatud tunnimees kui tema vägistaja ? " huvitus Artur . </s> </p>
<p> <s> " Aga siin on öeldud veel , et tunnimees peab olema mundris . </s> <s> Aga mis siis , kui tunnimees enne vägistamist endal püksid jalast ära võtab ? </s> <s> Või kui näiteks vägistajad tunnimehe paljaks kisuvad . </s> <s> Kas siis ka tunnimees maha lastakse ? " küsis Ivanov . </s> </p>
<p> <s> " Selle asja uurin ma järele ja vastan teile järgmises tunnis . </s> <s> Ahah . </s> <s> Järgmist tundi enam ei olegi . </s> <s> Siis vastan ma Klaipedas , " lubas Kalesnikov . </s> <s> " Palun jätkame aukraadidega . " </s> </p></div2><div2 type="alaosa"><head> JEFREITORID JA GENERALISSIMUSED </head>
<p> <s> " Minul tuleb üks asi meelde . </s> <s> Minu onu on rääkinud , et tema oli algul sõjaväes niisama , pärast aga tehti ta jefreitoriks ja pandi üht suurt püssi kandma , " meenus Ivanovile . </s> </p>
<p> <s> " Õige ! </s> <s> Reamehest järgmine auaste on jefreitor , " rõõmustas Kalesnikov siiralt tudengi täpse vastuse üle . </s> <s> " Ja selle suure püssi nimi on granaadiheitja . " </s> </p>
<p> <s> " Täpselt nii , " kinnitas Ivanov . </s> <s> " Minu onu oli granaadiheitja . </s> <s> Mina olen granaadiheitja lihane vennapoeg ! " </s> </p>
<p> <s> " Teie suust , seltsimees Magnusson , pole ma siiani kahjuks kuulnud mitte ühtegi õiget vastust , " kurvastas Kalesnikov . </s> </p>
<p> <s> " Kuidas nii ? </s> <s> Mina ütlesin , et esimene on sõdur . </s> <s> Pealegi neli korda järjest , " ei lubanud Artur oma saavutusi maha vaikida . </s> </p>
<p> <s> " Aga sellest jääb ohvitserieksamiks ikka väheseks , kas te olete minuga nõus ? " ütles Kalesnikov . </s> </p>
<p> <s> " Kas ülevaltpoolt tohib alustada ? " küsis Artur luba . </s> </p>
<p> <s> " Palun , kui see teile asja lihtsamaks teeb , " oli Kalesnikov meeleldi nõus . </s> </p>
<p> <s> " Esimene on generalissimus , " ütles Artur . </s> </p>
<p> <s> " Niisugust auastet kahjuks Nõukogude armees ei ole , " vastas Kalesnikov ning jäi arusaamatuks , kas see kahjuks käis tudengi vastuse või auastme kohta . </s> </p>
<p> <s> " Kuidas ei ole ? </s> <s> Stalin oli generalissimus , " tuli eksami peaaegu sooritanud Ivanov saatusekaaslasele appi . </s> </p>
<p> <s> " Stalin oli , aga enam generalissimusi Nõukogude armees ei ole , " tunnistas Kalesnikov . </s> </p>
<p> <s> " Ometi ei ole olemas Nõukogude Liidu Ülemnõukogu seadust või presiidiumi seadlust , mis tühistaks generalissimuse auastme , " seletas Artur oma puuvene keeles . </s> <s> Ta oli ajalootudeng ning niisuguseid asju teadis ta väga täpselt . </s> <s> " Ja kui ei ole tühistatud , siis järelikult on olemas . " </s> </p>
<p> <s> " Ja järelikult tahab keegi selleks saada , " pisis Ivanov . </s> </p>
<p> <s> Nii Artur kui Ivanov teadsid , et auditooriumi tänavapoolsel seinal ripub Leonid Brežnevi ordenirohke ja marssalimundris portree , ent kumbki ei hakanud sellele pilku tõstma . </s> <s> See olnuks mängureeglite liiga jäme rikkumine , pannuks Kalesnikovi rumalasse olukorda . </s> <s> Veel vähem sobis Kalesnikovil Brežnevile osutada . </s> </p>
<p> <s> " Ustaavides siiski generalissimuse auastet ei märgita . </s> <s> Milline on ustaavide järgi Nõukogude armee kõrgeim auaste ? " püsis Kalesnikov raudse järjekindlusega teemas . </s> </p>
<p> <s> " Mulle niisugune asi ei meeldi . </s> <s> Kas ustaavide järgi on siis riigi kõrgeim võim – meie palavalt armastatud Nõukogude Liidu Ülemnõukogu – tühipaljas mittemiski või ? </s> <s> Ainult maha oskavad nad tunnimehi lasta seal ustaavides , muud ei midagi . </s> <s> Kui ikka rahvas otsustab kellelegi generalissimuse aukraadi anda , siis tuleb kindla peale ustaavid ringi teha , " kompas Ivanov õrnu kohti . </s> </p>
<p> <s> " Niisuguste asjade üle otsustamine ei kuulu meie kompetentsi . </s> <s> Mina olen lihtne ohvitser ja teenin oma kodumaad , " püüdis Kalesnikov rahustada Ivanovi õiglast nördimust . </s> </p>
<p> <s> " Lubage , ma räägin , " palus Artur sõna . </s> <s> " Sündmused Kremlis 1945. aasta juunis olid niisugused . </s> <s> Ühel päeval teatas TASS , et Nõukogude Liidu Ülemnõukogu on asutanud generalissimuse aukraadi . </s> <s> Samal päeval kutsus Stalin enda juurde oma ihurätsepa , kes kõiki tema mõõte peast teadis . </s> <s> Stalin näitas rätsepale Pravdat tolle TASSi teatega , ei öelnud ainukestki sõna . </s> <s> Loomulikult sai rätsep silmapilk kõigest aru , muidu oleks ta ammu maha lastud nagu mõned tunnimehed . </s> <s> Järgmisel päeval otsustas Nõukogude Liidu Ülemnõukogu anda vastasutatud generalissimuse aukraadi Stalinile . </s> <s> Kohe kutsus Stalin enda juurde ihurätsepa , kes tuli valmis generalissimusemundriga . </s> <s> See oli titeroosa ! </s> <s> Kujutage ette , diktaator titeroosas mundris ! </s> <s> See oli ülim ... " </s> </p>
<p> <s> " Huvitav , kas generalissimusemundris võib vägistada ? " segas Ivanov vahele . </s> </p>
<p> <s> " ... </s> <s> Stalinile meeldis küll värv , kuid mitte munder ise , ta viskas mundri rätsepale vastu vahtimist , ja nõnda jäigi , et Stalin kandis generalissimusepaguneid marssalimundril , " jutustas Artur tudengliku õhinaga . </s> </p>
<p> <s> " Tubli ! </s> <s> Õige vastus ! </s> <s> Kõige kõrgem on marssalikraad , " oli Kalesnikov õnnelik üliõpilase vastuse puhul ning pidas täpsustava loengu kümmet liiki marssalitest ja peamarssalitest . </s> <s> " Teie , seltsimees Magnusson , olete eksami sooritanud . </s> <s> Teile ma ei ütle enam üliõpilane , sest te olete juba peaaegu minu kolleeg – Nõukogude armee ohvitser , täpsemini kursant . </s> <s> Kas neli rahuldab teid ? " </s> </p>
<p> <s> " Jah , tänan , " ulatas Artur oma matrikli . </s> </p>
<p> <s> " Teiega , üliõpilane Ivanov , peame me aga edasi töötama , " kahetses Kalesnikov Arturile hinnet kirjutades . </s> </p>
<p> <s> " Aga minu onu , kes oli kuulipildur , kes oli jefreitor ! " protestis Ivanov ägedalt . </s> </p>
<p> <s> " Õige , teie teadsite jefretorit , " tunnistas Kalesnikov oma viga . </s> <s> Kas neli rahuldab teid ? " </s> </p>
<p> <s> " Kahjuks mitte . </s> <s> Ma kaotan kõrgendiku , kui üks neli sisse lipsab , " kauples Ivanov . </s> </p>
<p> <s> Küll seal kehakultuuriteaduskonnas jagatakse heldelt kõrgendatud stipendiume , imestas Artur . </s> </p>
<p> <s> " Teile paneme siis viie , " ütles Kalesnikov ning kirjutas Ivanovi matriklisse kõige kõrgema hinne . </s> <s> Ta ei teinud märkamagi , et too viis oli kolmede ja neljade seas ainus omasugune . </s> </p>
<p> <s> " Kas mul nüüd mingeid suuremaid õigusi kah on , kui ma kursant olen ? " uuris Ivanov . </s> </p>
<p> <s> " Loomulikult . </s> <s> Neist kuulete Klaipedas , " vastas Kalesnikov . </s> </p>
<p> <s> Artur ja Ivanov kadusid kähku vojennaja kafedra majast Riia mäel ning suundusid all-linna , Humalasse , tudengite lemmikõllesaali . </s> </p>
<p> <s> " Ma ei teadnudki , et niisugune tobedus on olemas , kus kõik sees , mis lubatud ja mis keelatud , " imestas Ivanov teel . </s> </p>
<p> <s> " Nagu Moosese raamatud või nagu šariaat , " võrdles Artur . </s> </p>
<p> <s> " Nagu mis ? " ehmatas Ivanov , ja seda vist tõsiselt . </s> </p>
<p> <s> " Nagu kommunismiehitaja moraalikoodeks , " sõnas Artur julgelt . </s> </p>
<p> <s> " Tegelikult on hea , et nihuke värk on olemas . </s> <s> Nüüd saab teha kõik risti vastupidi , " ütles Ivanov õllesaali uksel . </s> </p></div2><div2 type="alaosa"><head> SUGULASED SUREVAD </head>
<p> <s> 29 . juuni hommikul rivistati kõik neljandate kursuste meessoost tudengid kafedra tagaõuele . </s> </p>
<p> <s> Kafedra kohta ei öelnud keegi kateeder , ka mitte vojennaja kafedra või erikateeder , nagu nähtust ametlikult kutsuti . </s> <s> Kafedra oli kafedra , see oli terve paranoidne sisemaailm , mis absoluutselt mitte millegagi muu maailmaga ei lõikunud . </s> </p>
<p> <s> Tudengeid sai päris palju , õige mitu kolonni . </s> </p>
<p> <s> Kalesnikov , Užin , Ivaništšev ja teised ohvitserid jooksid vihaste nägudega majast sisse ja välja , üliõpilaste ülelugemine läks ühtepuhku segi . </s> <s> Kalesnikov püüdis hoole ja armastusega , tema rõhus tulevase ohvitseri südametunnistusele ja eneseteadvusele . </s> </p>
<p> <s> Koleerik Ivaništšev kärkis ja paukus , tema teadis , et sõdurit on vaja mõnitada , siis saab ta laiskusest ja negativismist lahti ning teeb nagu kästud . </s> </p>
<p> <s> Užin oli pohuist , tema käis ZOMPi klassis gaasitorbikute taga pudelist rüüpamas , tema ei püüdnud korda luuagi , tema teadis , et varsti lendab see maamuna tükkideks ühes kõigi kursantide ja ohvitseridega . </s> </p>
<p> <s> Väga paljud tudengid esitasid vabastuspabereid – kellel oli tarvis ema matta , kellel isa hinge heitmas , kellel oli abiellumise vajalik töö ees , kellel laps sünnitusmajast välja tuua . </s> </p>
<p> <s> Naisevõtt tähendas kümmet päeva puhkust Nõukogude armeest , lapsesaamine viit päeva . </s> <s> Kui siia liita vanaema ning vendade ja õdede matused , siis andis puhkust õige pikaks venitada . </s> <s> Ja ei pruukinud ju abielluda ja last saada ühe ja sama neiuga . </s> <s> Ja kui teha palju lapsi paljude neidudega , võis spooridelt hoopis priiks saada . </s> </p>
<p>  </p></div2><div2 type="alaosa"><head> TUVASTAMATA ISADUS </head>
<p> <s> Parajasti sammus tudeng Oja kahe paberiga Ivaništševi juurde , et näe , mis sa ära teed , aga üks neiu sünnitab juuli esimestel päevadel Tartus , teine juuli esimese dekaadi lõpus Pärnus . </s> <s> " Nõnda et kõige paremal juhul saan tulla juuli keskel , ja sellest on mul väga kahju , seltsimees alampolkovnik . " </s> </p>
<p> <s> " Miks kahju ? " uuris ettevaatlik Ivaništšev . </s> </p>
<p> <s> " Sellepärast , et palju distsipliine jääb omandamata . </s> <s> Ja sellepärast , et ma armastan Nõukogude armeed , " seletas Oja . </s> </p>
<p> <s> " Teie armastate sõjalisi distsipliine ? </s> <s> Teie armastate Nõukogude armeed ? </s> <s> Kas te naisi ka armastate ? " küsis Ivaništšev . </s> </p>
<p> <s> " Pisut . </s> <s> Tunduvalt vähem kui kodumaad , ehkki viimasega ei ole mul lapsi , " vastas Oja . </s> </p>
<p> <s> " Mida teeb üliõpilane ? </s> <s> Kui üliõpilane armastab Nõukogude armeed , siis üliõpilane jätab kõik oma lapsed , naised , vanemad ja õed-vennad maha ning tuleb armeesse . </s> <s> Kas teie tulete ? </s> <s> Ahaa ... </s> <s> Ei tule ... </s> <s> Aga kust te üldse teate , et need lapsed on just teilt ? </s> <s> Nõukogude Liidus sünnib palju lapsi , ja teie ei suuda olla kõikide isa , " esitas Ivaništšev oma kahtlused . </s> </p>
<p> <s> " Ma ju tean , mida ma teen , seltsimees alampolkovnik , " vastas Oja . </s> </p>
<p> <s> " Mis asi on kindel ? </s> <s> Mitte miski pole kindel , kõige vähem naiste jutt . </s> <s> Naisi sellepärast Nõukogude armeesse ei võetagi , et nad on litsid ja valetavad . </s> <s> Armeesse saavad ainult ausad inimesed . " </s> </p>
<p> <s> " Ärge , palun , solvake minu pruute ! </s> <s> Pruute solvata on sama , mis mind solvata , " tegi Oja vihast nägu . </s> <s> " Paberil on kirjas , et kummalgil juhul olen isa mina ! </s> <s> Ja paber ei valeta , see on arsti kirjutatud . " </s> </p>
<p> <s> " Kes siin solvab ? </s> <s> Paberil on kirjas , et raseda ütluse järgi . </s> <s> Teie peaksite ometi teadma , kui palju litsid valetavad , ise neli aastat ülikoolis käinud ! </s> <s> Ja Nõukogude armee ohvitser teeb tegemist ainult korralike naistega ! </s> <s> Ja korralikud naised saavad lapsi ainult siis , kui nad abielus on ! </s> <s> Marss rivvi tagasi ! </s> <s> Laske ametlikult isadus tuvastada , siis tulge vabastamist taotlema , " möirgas Ivaništšev ja kadus kefedramajja . </s> </p>
<p> <s> Artur otsis sagivast inimsummast Ivanovi , oma uut sõpra . </s> <s> Õllesaalis olid nad otsustanud Klaipedas ja teel Klaipedasse mitmeid korralikke sigadusi kokku keerata , aga nüüd polnud Ivanovi nähagi . </s> <s> Küll aga sattus ette Schmidt , kes puuriida kõrval kogu seda suurt jama jälgis ja vaikselt irvitas . </s> </p>
<p> <s> " Kahju , et ise selle peale ei tulnud . </s> <s> Mis see siis ära ei ole – viia ühisavaldus ZAGSi , saada sealt tõend , et avaldus on viidud , näidata seda tõendit Kalesnikovile . </s> <s> Räägiks veel niisugust juttu , et õudselt kange himu on armeesse tulla , aga kuramuse baaba on nagu tulehark . </s> <s> Kalesnikov tunneks kaasa , õnnitleks , kingiks veel oma hõbeportsigari , patsutaks õlale ja sosistaks : parem naine tuleb võtta , ohvitseri naine peab ikka kannatama , " rääkis Artur Schmidtile , oma kursusekaaslasele . </s> </p>
<p> <s> " Kursant Magnusson arutleb kui desertöör , " vangutas Schmidt pead . </s> </p>
<p> <s> " Kust sa leiad niisuguse , kes sinuga ZAGSi tuleb , " kahtles Räbovõitra , suur ja kole , juba kiilanev kursusekaaslane , kes oli teistest kümme aastat vanem . </s> </p>
<p> <s> " Huvitav , kas lahutamise eest ka vaba päeva saab ? </s> <s> Ikkagi perekondlik tegevus , peale selle kulutab hulga aega ära . </s> <s> Siis , et naine ajaks sõrad hirmsasti vastu , nõnda et tuleks mitu korda kohtus käia , ja nõnda kulubki terve suvi ära , polegi mahti spooridele minna , " irvitas Schmidt . </s> </p>
<p> <s> " Huvitav , kas enne lahutamist peab abielus kah olema või pole seda vaja ? " küsis Arturi sõber , muidu peamiselt vaikiv Hääl , nende neljas kursusevend . </s> </p>
<p> <s> " Kurat , mul hakkab augustis Liidu koondise treeninglaager . </s> <s> Ma pean vabastuse saama , " pöördus Oja luhtunud katse järel Schmidti poole , kes oli muuseas ülikooli komsomolikomitee sekretär . </s> </p>
<p> <s> " Pulli tegid sa kihvtilt , aga oma asju aja ametlikult . </s> <s> Saa aru , treeninglaager annab ametliku õiguse vabastuseks , " soovitas Schmidt . </s> <s> " Las teevad kuskilt Moskvast karmi kirja , et isamaa au on mängus . </s> <s> See mõjub , küll näed . " </s> </p>
<p> <s> " Õige , jah ! </s> <s> Ma ei tulnud selle pealegi . </s> <s> Kunagi ei tule selle peale , et Venemaal võib mõnd asja ka ausalt ajada , " lõi Oja labakäega potsti otsaette . </s> </p>
<p> <s> " Kuule , kas sa tõega kahelt korraga lapse saad ? " küsis hardas imetluses lihtsameelne Räbovõitra , kes oli alati naistega kimpus . </s> </p>
<p> <s> " Loomulikult . </s> <s> Ja juba mitmendat korda , " vastas Oja ning tegi kähku minekut . </s> </p>
<p> <s> " Ta on muhameedlane , tal on ametlikult neli naist . </s> <s> Ja nüüd , nagu ta spooridel relva kätte saab , laseb ta Ivaništševi kohe maha . </s> <s> Au ja väärikuse solvamise eest . </s> <s> Ja ta saab ainult kaks aastat tingimisi , sest kohus aktsepteerib tema õiguse solvangu eest kätte maksta . </s> <s> Ja laseb see Oja-poiss täpselt . </s> <s> Ma ei usu , et tal üle ühe kuuli kulub . </s> <s> Ta on maailmameister jahilaskmises , " irvitas Schmidt . </s> </p>
<p> <s> Kauneid neide oli kursante spooridele saatmaski , ja mõni neist oli päris ehtsalt kurb , teised kekutasid niisama , tahtsid näidata , et nemadki sõjaväest midagi teavad . </s> <s> Tähtsa päeva puhul oli neil lubatud astuda naissoo jaoks keelatud territooriumile , kafedra õuele , Nõukogude Liidu Kaitseministeeriumi pühamusse . </s> </p>
<p> <s> Häälelgi oli saatja – filoloog Anne , keda ka Artur tundis . </s> </p>
<p> <s> " Kirjuta iga päev ! </s> <s> Meile võib kirja tasuta saata . </s> <s> Paned margi kohale vojennaja potšta , ja kogu lugu . </s> <s> Meie kirjad maksab nüüd kinni Kaitseministeerium . </s> <s> Oi , kui humaanselt see hoolitseb meie eest ! " rääkis Hääl . </s> </p>
<p> <s> " Mida ma pean kirjutama ? " küsis Anne süütul ilmel . </s> </p>
<p> <s> " Kirjuta , et sa igatsed minu järele . " </s> </p>
<p> <s> " Aga kui see ei ole tõsi ? </s> <s> Ise sa ütlesid , et valetada ei tohi , " kavaldas Anne . </s> </p>
<p> <s> " Sul ka eit ühes , " kommenteeris Räbovõitra kadedalt . </s> </p>
<p> <s> " Ära luura midagi . </s> <s> Hääl sulle juba oma prutat ei laena , " irvitas Schmidt . </s> </p></div2><div2 type="alaosa"><head> ARTURI PRUUT </head>
<p> <s> Korraga kangestus Artur häbist . </s> <s> Kafedra nurga tagant tatsus söakalt õueplatsile tema ema , raske võrkkandam näpus . </s> <s> See oli täis villaseid sokke ja kampsuneid ning ajalehtedesse keeratud moosipurke ja konserve . </s> <s> Hommikul oli kodus puhkenud tüli . </s> <s> Artur oli keeldunud seda tobedust ühes võtmast . </s> <s> Ema ei andnud järele ning Artur oli lepituseks moonakoti kušeti alla peitnud . </s> <s> Nüüd selgus , et ema oli selle sealt leidnud ning kohale tassinud – et pojuke Nõukogude armees end ära ei külmetaks ja nälga ei jääks . </s> <s> Mõttest , et ta peaks neid võrgusilmadest paista olevaid nutsakaid-nätsakaid kaastudengite seltsis kandma hakkama , käis Arturist läbi õudusjudin . </s> </p>
<p> <s> Vaat , Hääl oli ikka tõeline sõber , tema noogutas kurvalt ja mõistvalt . </s> <s> Annegi sai asjast aru , saatis kaastundliku pilgu . </s> </p>
<p> <s> Artur tõmbus soomustransportööri varju , piilus üle kahuri , kuidas ta ema kõndis ühe tudengirühma juurest teise juurde . </s> <s> Kuuldus turtsatusi , Artur oli üsna kindel , et pilgati teda . </s> <s> Küllap ema küsis tema järele . </s> <s> Ilmselt vastati , et Artur liigub õues ja ema otsis edasi , kuniks Häält märkas . </s> <s> Häälgi püüdis soomuki taha peitu tõmbuda . </s> </p>
<p> <s> Artur kadus sportgorodoki üleronimisplangu varju . </s> <s> Hääl ja Anne põgenesid Arturi ema eest ning tegid niimoodi terve tiiru ümber raudmasina . </s> <s> Siis läks Hääl üle uuele taktikale . </s> </p>
<p> <s> " Tervist , proua Magnusson ! </s> <s> Milline rõõm teid näha ! </s> <s> Artur saadeti raudteejaama vaguneid ette valmistama . </s> <s> Ja mina pean talle kohe järele minema , " seletas Hääl ning tegi kähku minekut , enne kui Arturi ema jõudis talle moonakotte pakkuda . </s> </p>
<p> <s> Miks need emad alati plassi keeravad ? mõtles Artur . </s> </p>
<p> <s> Viimaks pöördus ema major Kalesnikovi poole , kes suhtus asjasse täie tõsidusega . </s> </p>
<p> <s> Kalesnikov võttis võrgud endale ning surus tänulikult ja sügavalt kummardades Arturi ema kätt . </s> </p>
<p> <s> Ema , rahulolev ilme näol , et hoolest ja armastusest sündinud ülesanne täidetud , väljus kaebleva ja kriuksuva raudvärava kaudu tsiviilmaailma . </s> <s> Artur püüdis vältida Kalesnikovi , major laskis nüüd mööda õue ringi , näpus Arturi ema inetud moonakotid . </s> <s> Moosipurgid kõlksusid , kindlasti arvati , et Kalesnikov tassib isiklikku alkoholivaru . </s> </p></div2><div2 type="alaosa"><head> LANGETÕBINE KOLMIKHÜPPAJA </head>
<p> <s> Lõpuks ometi ! rõõmustas Artur , kui märkas , et samast väravast , kust ema lahkus , sisenes Ivanov . </s> <s> Artur tõttas talle vastu . </s> <s> Eile olid nad õllesaalis kümmekond kannu joonud , Artur oli teada saanud , et Ivanovi eesnimi on Kalev ning ta on üle viieteistkümne meetri kolmikut hüpanud . </s> <s> Teda ei kutsutudki ei Kaleviks ega Ivanoviks , vaid Viisteist Null Üheksaks – pikima hüppe tulemuse järgi . </s> <s> " Aga mis siis , kui sa oma isikliku rekordi ületad ? </s> <s> Kas siis pannakse uus nimi või ? " oli Artur huvi tundnud . </s> <s> Ta tundis sportlaste vastu veidi ujedust ja aukartust , sest oli varajases nooruses tahtnud ise sportlaseks hakata . </s> <s> " Tegelikult võikski tüki maad kaugemale karata , kui vähegi trenni teha . </s> <s> Treener ütleb kogu aeg , et ma võiksin Münchenis olümpiavõitjaks tulla , kui ma pisutki pingutada viitsiksin . </s> <s> Aga mulle meeldib nii – väikselt-vaikselt . </s> <s> Mis teised higiga teevad , selle teen mina andekusega , " oli õllesaalis oma sportlasekarjäärist rääkinud Ivanov . </s> </p>
<p> <s> " Oo , sina ka platsis ! </s> <s> Ma mõtlesin juba , et oled pohmakast vedru välja visanud , " tervitas Artur lahkelt Ivanovi . </s> </p>
<p> <s> " Oota , mul ei ole praegu aega , " tõrjus Ivanov eilse sõbra lähenemiskatse ning suundus otsemat teed pidi Ivaništševi poole . </s> <s> " Lubage pöörduda , seltsimees alampolkovnik ! " </s> </p>
<p> <s> " Näete ju , et mul on kiire , " püüdis Ivaništšev tülitajast lahti saada ning Artur tundis endas väikest kahjurõõmutukset . </s> </p>
<p> <s> " Ütle talle polkovnik . </s> <s> Kohe mõjub , " soovitas Schmidt . </s> </p>
<p> <s> " Mul on väga tähtis asi , seltsimees polkovnik , " ei jätnud Ivanov järele ning ulatas tõendi , millel seisis , et üliõpilane Ivanov põeb raskekujulist langetõbe . </s> </p>
<p> <s> " Kellel on tähtis asi ? </s> <s> Kas teil või minul ? " täpsustas Ivaništšev . </s> </p>
<p> <s> " Ma kohe väga tahan tulla armeesse , ma armastan ja austan armeed üle kõige , aga mis teha – arstid ei luba , " kahetses Ivanov . </s> </p>
<p> <s> Ivaništšev keerutas spetsiaalselt tema jaoks vene keeles kirjutatud spravkat sõrmede vahel , veeris : </s> </p>
<p> <s> " Epilepsia ... " </s> </p>
<p> <s> " Epilepsia , seltsimees Ivaništšev , " kinnitas Ivanov . </s> </p>
<p> <s> " Kaamelikõnnak teil juba on , üliõpilane Ivanov , " lausus umbusklik ohvitser . </s> </p>
<p> <s> " Tegelikult on epilepsia mu põhitõbi . </s> <s> Kaamelikõnnak on kõrvalnähtus , kaashaigus , " andis Ivanov selgitusi . </s> </p>
<p> <s> " Kus on siin temperatuur ? </s> <s> Kus ? " uuris Ivaništšev kahtlustavalt . </s> </p>
<p> <s> Nii lolli vastust polnud Ivanov oodanud . </s> <s> " Saate aru – langetõbi ! </s> <s> Ma võin krampides maha kukkuda ja suust valget vahtu välja ajada ! </s> <s> Ma võin tanki alla jääda ja tanki roomiku vahuga ära määrida ! </s> <s> Ma võin kahurist paar pauku omade pihta panna , kui mul hoog peale tuleb , ja mind ei saa isegi vangi panna , " iseloomustas Ivanov oma haiguse kulgu . </s> </p>
<p> <s> " Kas sõdur vahutab siis , kui tank on temast üle sõitnud ? </s> <s> Ei vahuta , " lohutas Ivaništšev , kes eelkõige hoolitses relvade korrashoiu eest . </s> <s> " Kas on kehtiv tõend , kus palavikku pole märgitud ? </s> <s> Ei . </s> <s> Ükski tõend , kus palavikku pole märgitud , pole Nõukogude armees kehtiv ja sellega vabastust ei saa . </s> <s> Niisugune on kaitseministri käskkiri , " oli Ivaništšev resoluutne . </s> </p>
<p> <s> " Vale mehe valisid . </s> <s> Oleks sa Kalesnikovi poole pöördunud , oleks kohe vabastuse saanud , " ütles Ivanovile Schmidt . </s> </p>
<p> <s> " Miks sa mulle seda varem ei öelnud , kuradi punaste võsu ! " sajatas Ivanov . </s> <s> " Või mina mingu sõjaväkke ! </s> <s> Putsi ! </s> <s> Ma saadan Ivaništševi enda siit hea elu pealt sõjaväkke . </s> <s> Mingu kuhugi polaaraladele või kõrbesse , mis ta siin lulli lööb . " </s> </p>
<p> <s> " Tee seda ja kõik on sinuga väga rahul , " andis Schmidt oma õnnistuse Ivanitštševi kaugustesse komandeerimiseks kaasa . </s> </p>
<p> <s> Siis viskas Ivanov pilgu saatma tulnud neidudele , kes nagu lambukesed ühte nurka hoidsid . </s> <s> " Õh ! </s> <s> Need ka mõned saatjad . </s> <s> Rinnad kistakse paljaks , hüütakse : tulge tagasi , Eestimaa pojad ! </s> <s> Nii saadetakse mehi sõtta . </s> <s> Eesti naised seda ei oska , eesti naistel pole rindugi , mida näidata , " lõpetas Ivanov oma pragamise ning kadus kafedra õuelt , lõi pauguga kinni sama värava , mille kaudu äsja oli lahkunud Arturi ema . </s> </p>
<p> <s> " Kas sa Anne rindu oled juba näinud ? </s> <s> Missugused tal on ? " küsis Räbovõitra Häälelt . </s> </p>
<p> <s> Niisugune matslikkus lausa nõelas Arturit . </s> <s> Aga mis sa peale hakkad ? </s> <s> Küsija ise tundis end suurepäraselt , imestas , miks Hääl talle ei vasta . </s> <s> Teiseks tundis Artur end reedetuna . </s> <s> Räbovõitra on tainapea , see on kõigile selge , aga mis mees see Ivanov õige on ? </s> <s> Ise tahab sõber olla , aga nüüd pageb spooridelt . </s> <s> Ometi otsustasid nad õllesaalis , et võtavad Klaipedas kõrvuti narid . </s> </p>
<p> <s> " Kolmikhüppaja Ivanov läks oma tõendile palavikku kirjutama , " kommenteeris Schmidt . </s> </p>
<p> <s> Schmidt tunneb poolt ülikooli , tusatses Artur . </s> <s> Isegi Ivanovi , kellega tema alles eile tuttavaks sai ! </s> </p>
<p> <s> " Huvitav , kui palju ta paneb , et Ivaništševile mõjuks ? </s> <s> Kolmkümmend üheksa , nelikümmend ? " oletas Hääl . </s> </p>
<p> <s> " Viisteist Null Üheksa on niisugune sell , et tema võib panna nelikümmend viis või viiskümmend üks kah , " ütles Oja . </s> <s> " Mida rohkem , seda uhkem . " </s> </p></div2><div2 type="alaosa"><head> UNTSANTSAKATE PARAAD </head>
<p> <s> Lõpuks läks kiireks , otsustati , et kursantide-tudengite täpset kohalolekut kontrollitakse alles perroonil , ning alampolkovnik Ivaništšev käsutas rivi marssima . </s> </p>
<p> <s> Artur polnud kolme kafedra-aasta jooksul selgeks saanud , kumma jalaga alustatakse marssi rivis , aga sellel polnud ka erilist tähtsust – mitte kedagi ei huvitanud , kas Artur teeb esimese sammu vasaku või parema jalaga . </s> <s> Pealegi pakkus tõenäosusteooria õnnestumise protsendiks kaunis suure viiekümne . </s> </p>
<p> <s> Avati mõlemad väravapooled . </s> </p>
<p> <s> Untsantsakate paraad Riia tänaval sai vägev , tõmbas endale linnakodanike tähelepanu . </s> </p>
<p> <s> Poisid olid armeeteenistuseks selga tõmmanud kõige viletsamad kaltsud , mis kuskil ühikanurgas või kodus vedelesid . </s> <s> Kartulivõtmisrõivastele lisandusid hipiriided , mõned tudengid uhkeldasid Punaarmee ja veermahti sinelitega . </s> <s> Kõik seljasolev oli räbaldunud ning katkised asjad pakkusid lõbu ja irvitamist . </s> <s> Riietus on sõnum ja dialoog ning tudengid näitasid , kuidas nad Nõukogude armeesse suhtuvad . </s> <s> Üks sell oli tulnud pasteldes , teine uljur kõmpis paljajalu , kolmas uhkeldas roostetanud kiivriga , millel oli kuuliauk sees . </s> <s> Aga oli ka püüdlikke üliõpilasi , kes olid riides täpselt niimoodi , nagu ohvitserid Užin , Kalesnikov ja Ivaništšev ning kafedra ülem Voinov nõudsid . </s> <s> Ent tuju oli kõigil kõrge , oldi valmis minema vallutama Hiinat ja Ameerikat , lauldi metsavendade hümni : " Ja ma ei saa ja ma ei taha , / ei taha tiblat teenida ! / Aitsihh-aitsahh , aitsahh , oi , velled , / me peame metsas elama./ Ja oma lippu – sinimustvalget , / me ikka kõrgel kanname ! " </s> </p>
<p> <s> Neiud kõnniteel lehvitasid , mõni koguni valge taskurätikuga . </s> </p>
<p> <s> Artur tajus , kuidas Häälest hakati rohkem lugu pidama , sest Anne vantsis rõõmsalt ja omaette naeratades kursantide kolonnidega raudteejaama poole kaasa . </s> </p>
<p> <s> Anne naeratuses oli pullitamise heakskiit ja pullitajad olid neiule heakskiitmise eest tänulikud . </s> </p>
<p> <s> " Jätta , aitsihh-aitsahh ! " röökis näost punane Ivaništšev , kes marssis lontis rivi kõrval ohvitseri paraadsammu . </s> </p>
<p> <s> Talle ei allutud , aga võibolla polnud käsklust lihtsalt kuulda , sest rivi oli veninud tohutu pikaks – kui esimene ots juba Kastani tänavalt Vanemuise tänavale pööras , lonkisid viimased alles Riia tänaval Pauluse kiriku ees . </s> </p>
<p> <s> " Seis ! </s> <s> Kes veel laulab aitsihh-aitsahh , saab viis päeva peavahti ! " karjus Ivaništšev , ja see mõjus . </s> </p>
<p> <s> " Mõni nuhk on talle tõlkinud ... " sisistas Hääl . </s> </p>
<p> <s> " Teadagi kes , " ütles Artur ja vaatas Räbovõitra poole . </s> </p>
<p> <s> " Jälle see nuhiotsimisejama ! </s> <s> Kas te ükskord sellest ise ära ei tüdine ? </s> <s> Niikuinii ei saa te kunagi teada ühtki nuhki , " manitses Schmidt . </s> </p>
<p> <s> " Türa persse ja pussnuga silma , / sinna kõrtsi ma enam ei lähe , / kust mu vanaisa tripperi sai , " alustas Oja teist rivilaulu , kui Ivaništšev oli kolonnid jälle liikuma käsutanud . </s> <s> Ja kohe kaikus vaksalilähedastel tänavatel võimas laul . </s> </p>
<p> <s> " Voh , hoopis teine asi ! </s> <s> Kõlab ilusti ja sobib rivi jaoks , " kiitis Ivaništšev Oja valikut . </s> </p>
<p> <s> Laulsid kõik , isegi Räbovõitra ja teised pugejad . </s> <s> Ei tea , kas neid haaras uljas massipsühhoos või ei soovinud nad teistest erineda ? </s> </p>
<p> <s> Artur häbenes rõvedusi . </s> <s> Ta oli proovinud neid üksinduses iseendale öelda , ja ei saanud hakkama – piinlik oli . </s> <s> Ent rivis marssides ropendas koos teistega täies joovastuses Arturgi . </s> </p></div2><div2 type="alaosa"><head> HÄÄL ON VENE KEELES HJAJAL </head>
<p> <s> Üliõpilaste ülelugemine ja nimede kontrollimine läks sassi perroonilgi . </s> <s> Asi ei klappinud sugugi . </s> <s> Umbkeelsed ohvitserid hääldasid eesti nimesid väga naljakalt , ent kokku ei läinud ka ees- , isa- ja perekonnanimed . </s> <s> Kohati oli tänavune nimekiri läinud vahetusse mullusega , hõigati poisse , kes olid leitnandiaukraadi välja teeninud juba eelmisel suvel . </s> <s> Kohati sai aga hüüdja imekombel päris täpselt pihta . </s> </p>
<p> <s> " Ivanov ! " kähistas Ivaništšev . </s> </p>
<p> <s> " Ei ole , " vastas Räbovõitra , kes täitis vzvoodikomandöri kohuseid , nagu ta neid kolm aastat oli täitnud . </s> </p>
<p> <s> " Kaljov ? " jätkas Ivaništšev . </s> </p>
<p> <s> " Ei ole . </s> <s> Õige on Kalev . </s> <s> Kalev ja Ivanov on üks- ja seesama ja teda ei ole , " püüdis Räbovõitra kannatlikult lihtsat asja selgeks teha . </s> </p>
<p> <s> " Mis sa talle seletad ? </s> <s> Mida segasem , seda parem , " ründas Hääl Räbovõitrat . </s> </p>
<p> <s> " Oh teid eestlasi küll ! </s> <s> Kuidas saab Kaljov ja Ivanov olla üks isik ? </s> <s> Kas mina ja Kalesnikov oleme üks isik ? </s> <s> Ei ole . </s> <s> Kalesnikov on major ja mina olen alampolkovnik , seepärast oleme me kaks isikut . </s> <s> Keegi ei saa üheaegselt olla major ja alampolkovnik , " rääkis Ivaništšev ja karjus edasi . </s> <s> " Robertovitš ! " </s> </p>
<p> <s> " Ka see on seesama . </s> <s> Tema nimi on Ivanov , Kalev Robertovitš , " jätkus Räbovõitral kannatust seletada . </s> </p>
<p> <s> Oma nime tõeliselt kaunist kõla said kuulda üliõpilased , kellel oli seal pikki täishäälikuid , ü-sid või ä-sid . </s> </p>
<p> <s> " Kursant Hjajal , ajaloo neljas kursus , " murdis keelt Ivaništšev ja Hääl Arturi kõrval vaikis edasi . </s> </p>
<p> <s> " Miks sa ei vasta ? " hädaldas Räbovõitra . </s> </p>
<p> <s> " See pole mina , seal taheti kedagi teist . </s> <s> Mina säherdust isikut ei tunne , " vastas Hääl . </s> </p>
<p> <s> " Seltsimees alampolkovnik , ta on siin , " sõnas Räbovõitra teenistusvalmilt . </s> </p>
<p> <s> " Miks te siis ei vasta , kursant Hjajal ? " nõudis Ivaništšev karmilt . </s> </p>
<p> <s> " Kas tohib vastata , kui hõigatakse võõrast nime ? " küsis Hääl . </s> </p>
<p> <s> " Ei tohi ! </s> <s> Viis päeva kartsa sellele , kes vastab võõrale nimele , " ähvardas Ivaništšev . </s> </p>
<p> <s> " Selge . </s> <s> Hjajalit ei ole , " ütles Hääl . </s> </p>
<p> <s> " Aga mis juttu te räägite , seltsimees Rjaabo , et seltsimees Hjajal on kohal , " tõreles Ivaništšev . </s> </p>
<p> <s> " Aga tema nimi ongi vene keeles Hjajal , seltsimees alampolkovnik , " raporteeris usinalt Räbovõitra . </s> </p>
<p> <s> " Ei ole . </s> <s> Minu nimi on nii eesti kui vene keeles Hääl , ja ma arvan , et mul on õigus nõuda inimeselt , kes mulle relva annab , seda , et ta mu nime õigesti hääldab . </s> <s> See on elementaarne inimväärikuse ja inimõiguste austamine , et inimese nime õigesti hääldatakse , " vaidles Hääl . </s> </p>
<p> <s> " Sa räägid sõjaväes inimõigustest ! " irvitas Schmidt . </s> </p>
<p> <s> " Hääl ongi vene keeles Hjajal , " tõlkis Räbovõitra . </s> </p>
<p> <s> " Te võite selle Hjajali leitnandiks teha , te võite ta tapjaks treenida , te võite ta maha ka lasta . </s> <s> Mulle ei lähe see korda , " teatas Hääl . </s> </p>
<p> <s> Artur mõtles , et nüüd läks muidu tasane , aga äge sõber küll liiale . </s> </p>
<p> <s> " Võeh , millised nimed ! </s> <s> Kas korralik inimene tuleb armeesse koeranimega ? </s> <s> Ei tule . </s> <s> Aga üldiselt ma vabandan , kui ma kellegi nime valesti ütlen . </s> <s> Kas ma vabandasin ? </s> <s> Vabandasin . </s> <s> Alampolkovnik vabandas kursandi ees . </s> <s> Voh , see on demokraatia , nõukogude sotsialistlik demokraatia . </s> <s> Lähme edasi ! " jätkas Ivaništšev . </s> </p></div2><div2 type="alaosa"><head> TAKSOGA SÕJAVÄKKE </head>
<p> <s> Aga enne , kui ohvitser sai järgmist nime väänama hakata , pidurdas kummide vilinal perroonil takso . </s> </p>
<p> <s> " Poisid , kes saab sajaka lahti vahetada ? " hüüdis Ivanov ja lehvitas taksoaknast sajarublast kupüüri . </s> <s> " Taksojuhil ei ole pennigi ! " </s> </p>
<p> <s> Arturil oli hea meel näha jälle Ivanovi . </s> <s> Ivanovis oli midagi kütkestavat , mis Arturit ligi tõmbas . </s> <s> Sportlase jõhkrus ja hoolimatus meeldisid literaadiks pürgivale ajalootudengist intelligendikesele . </s> </p>
<p> <s> " Mis ta tahab ? " küsis Ivaništšev . </s> </p>
<p> <s> " Tahab sõjaväest vabastust osta , pistist tahab teile anda , suur suli , " tõlkis Ivanovi suur sõber Oja Ivanovi hüüde vene keelde . </s> <s> " Langetõvega ta ei saanud , nüüd tahab altkäemaksuga , vaat sedasi on lood , seltsimees alampolkovnik . " </s> </p>
<p> <s> " Mis sina siin pinised , kuradi muhameedlane ! </s> <s> Kasi oma sünnitavate naiste juurde ! " lõõpis Ivanov ning võttis siis vene keeles jätkates ja Ivaništševi poole pöördudes ametlikuma tooni . </s> <s> " Näete , siia on kirjutatud temperatuur 39,2 kraadi . </s> <s> Arst ise kirjutas , just teie jaoks , seltsimees alampolkovnik . " </s> </p>
<p> <s> " Vähe , sellega ei lähe vesi kah keema , " kommenteeris Oja . </s> <s> " Ivaništševile oleks vaja nii umbes 100,2 kraadi , siis mõjuks . " </s> </p>
<p> <s> " Ma arvan , et neljakümne viiest on talle küllalt . </s> <s> Aga ma pean silmas alkoholikraade , " ütles Schmidt . </s> </p>
<p> <s> Tähendab , Ivanov ikkagi ei tule spooridele , mõtles Artur . </s> </p>
<p> <s> " Aga ma otsustasin ümber , " jätkas Ivanov . </s> <s> " Ma olen kangelane ! </s> <s> Hoolimata langetõvest otsustasin ma kodumaa kutsele vastata positiivselt ! </s> <s> Mulle antakse orden ! </s> <s> Hurraa , poisid ! </s> <s> Ja kui mul hoog peale tuleb , siis palun , hoolitsege minu eest ! </s> <s> Vaadake , et ma oma vahuga mõnda tanki või punalippu ära ei määriks , ma väga palun teid ! " </s> </p>
<p> <s> Rivil ja tsirkusel on nakatav mõju ja paljudki poisid rõkatasid naerust ning karjusid Ivanovi käskluse järel hurraa ! </s> </p>
<p> <s> Perroonil peatunud takso juurde lidus punase mütsiga jaamakorraldaja . </s> <s> " Siin ei tohi seista ! </s> <s> Keelatud ! " karjus hüsteeriline naine . </s> </p>
<p> <s> " Miks ? </s> <s> Kas siin võib rongi alla jääda või ? " imestas Ivanov . </s> <s> " Minu teada sõidavad rongid seal , " näitas Ivanov rööbastele . </s> </p>
<p> <s> " Mida teeb nõukogude üliõpilane ? </s> <s> Nõukogude üliõpilane armastab Nõukogude armeed . </s> <s> Kas niisugune on armastus ? </s> <s> Ei ole . </s> <s> Ja järelikult määran ma teile viis päeva peavahti . </s> <s> Kunas algas meie sõjaväeteenistus ? " küsis Ivaništšev . </s> </p>
<p> <s> " Minu teada algab tegevteenistus siis , kui ma rongi peale istun , " ütles Ivanov . </s> </p>
<p> <s> " Ei , kursant Ivanov , pidage meeles , et teie tegevteenistus algas täna hommikul kell kaheksa null , mil te astusite erikateedri ruumidesse . </s> <s> Alates täna hommikust kuulute te Nõukogude armee ridadesse . </s> <s> Ja ärge proovigegi siin rahaga kedagi meelitada ... </s> <s> Mida tehakse deserteerujatega Nõukogude armees ? </s> <s> Deserteerujad lastakse maha , " teatas Ivaništšev paatoslikult . </s> </p>
<p> <s> " Sa tahad , et mind maha lastakse , sõber selline ... " ütles Ivanov eesti keeles Ojale ning jätkas oma puuvene keeles : " Ega mina hiljaks jäänud . </s> <s> Takso jäi hiljaks . </s> <s> Mootor läks Peetri tänaval rikki . " </s> </p>
<p> <s> " Mis Peetri tänav ? </s> <s> Mis puutub siia Peetri tänav , kui meie hakkame kohe Klaipedasse sõitma ? " oigas Ivaništšev . </s> </p>
<p> <s> " Puutub ikka küll , seltsimees alampolkovnik . </s> <s> Peetri tänaval asub nimelt täika . </s> <s> Ja ma käisin relva ostmas pärast seda , kui ma olin – vabastusele ja raskekujulisele haigusele vaatamata – otsustanud sõjaväkke minna , " selgitas Ivanov puupeast ohvitserile , miks oli tal vaja vahepeal Peetri tänaval viibida . </s> </p>
<p> <s> " Mida te käisite ostmas , kursant Ivanov ? " täpsustas armee tulest ja veest läbi käinud , aga nüüd jahmunud Ivaništšev . </s> </p>
<p> <s> " Relva , kui te pahaks ei pane , seltsimees alampolkovnik . </s> <s> Minu teada sõditakse püssidega . </s> <s> Või ma eksin ? " vastas Ivanov absoluutselt süütul ilmel . </s> </p>
<p> <s> " Kas te eksite ? </s> <s> Jah , te eksite , kursant Ivanov ! " röökis vihast vahutav Ivaništšev . </s> <s> " Kas Nõukogude armeel on relvad ? </s> <s> On ! </s> <s> Meie armee ei vaja kuskilt täikalt ostetud relvi ! " </s> </p>
<p> <s> " Siis on midagi kahetsusväärselt segi läinud , andke andeks , seltsimees alampolkovnik , ma teinekord enam ei tee . </s> <s> Ma lähen esimest korda sõjaväkke , ma ei teadnud täpselt , kuidas need asjad käivad . </s> <s> Ega teie ka ei teadnud , kui te esimest korda läksite , eks ju , seltsimees alampolkovnik ? </s> <s> Mina sain aru , et püssid peavad kõigil endal kaasas olema , " vabandas Ivanov kurva näoga . </s> </p>
<p> <s> " Ja te tahate öelda , et teil on relv autos , kursant Ivanov ? " küsis seni segadust karmi ilmega pealt vaadanud viinalõhnaline Užin . </s> </p>
<p> <s> " See'p see on , et ei ole . </s> <s> See on minu hilinemise teine põhjus . </s> <s> Täikal müüdi ainult Saksa relvi , Nõukogude omasid seal ei olnud , ma mõtlesin , et pole ilus Saksa relvaga Nõukogude armeesse tulla . </s> <s> Või ma eksisin ? " selgitas Ivanov . </s> </p>
<p> <s> " Noh , poisid , tegime nalja , tegime . </s> <s> Nüüd aitab , " püüdis kirgi maandada major Kalesnikov . </s> </p>
<p> <s> " See Kalesnikov on suur naljamees , " ütles Artur . </s> </p>
<p> <s> " Tema on isa-tüüpi ohvitser . </s> <s> Ta on lugenud kuskilt , et ohvitser on sõdurile isaks ja nõnda ta püüabki kangesti isa olla , " irvitas Schmidt . </s> </p>
<p> <s> " Aga mulle ta meeldib , " arvas Artur . </s> </p>
<p> <s> " Kuidas võib sulle meeldida Vene ohvitser ? " imestas Hääl . </s> </p></div2><div2 type="alaosa"><head> JALAVÄELASTE VENNALIK PERE </head>
<p> <s> Korraga lakkas naer ja kära , tohuvabohu kangestus vaikusesse . </s> <s> Klaipedasse-minejaid oli suvatsenud isiklikult saatma tulla kafedra ülem polkovnik Voinov , väärikas papaaha keset suve peas . </s> </p>
<p> <s> " Joondu ! </s> <s> Valvel ! </s> <s> Tervitame teid , seltsimees polkovnik ! " röökis Ivaništšev ja paarsada poissi röökisid tervituse , nõnda et perroonikatuselt pudenes värvi . </s> </p>
<p> <s> Voinov oli tuntud kui juuste pikkuse spetsialist . </s> <s> Kohe võttis ta juhtimise üle ning pidas kõne : </s> </p>
<p> <s> " Tere tulemast , poisid , jalaväe vennalikku perre ! </s> <s> Jalaväes võite te end tunda nagu kodus . </s> <s> Kogu jalavägi on nagu üks perekond , komandör on teile isaks . " </s> </p>
<p> <s> Kõne lõppedes hakkas Ivaništšev plaksutama , poisid ohvitseri järel . </s> <s> Ivanov karjus pulli pärast hurraa , poisid tegid sama . </s> </p>
<p> <s> " Päh , me pidime olema motostrelkovštšiki , aga nüüd tuleb välja , et jalavägi , " oli Räbovõitra pettunud . </s> </p>
<p> <s> " Voinovil läks lihtsalt segi , " ütles Schmidt . </s> <s> " Tegelikult jalaväge enam ei olegi Nõukogude armees . </s> <s> See oli siis , kui Voinov viimast korda mõnda raamatut luges , see on umbes kakskümmend aastat tagasi . " </s> </p>
<p> <s> Seejärel kamandas kateedriülem : </s> </p>
<p> <s> " Esimesed , kaks sammu ette ! " </s> </p>
<p> <s> Esimese ja tagumise rea vahel tekkis rivis pikk koridor , nüüd käis Voinov koos assisteerivate Užini ja Kalesnikoviga eesseisjate selja tagant läbi ning mõõtis poiste juustekarvade pikkust . </s> </p>
<p> <s> Kolmik peatus ka Arturi selja taga , Artur tundis oma kuklal Voinovi sõrmi . </s> </p>
<p> <s> " Mis te arvate , seltsimehed majorid ? " küsis Arturi juukseid asjalikult sikutades kafedra ülem . </s> </p>
<p> <s> " Kuskil piiri peal , " hindas heatahtlik Kalesnikov . </s> </p>
<p> <s> " Ei ole piiri peal . </s> <s> Kindlalt üle sentimeetri , " püüdis pugedes viinalõhnu välja vabandada Užin . </s> </p>
<p> <s> " Juuksurisse ! " lajatas Voinov vägeva polkovnikukämblaga selja tagant Arturi õlale . </s> </p>
<p> <s> " Kas me tagumisi hakkame kontrollima ? " küsis pika rivi lõpus Voinov . </s> </p>
<p> <s> " Milleks ? </s> <s> Klaipedas aetakse kõigil niikuinii pead nulliks , " vastas Kalesnikov . </s> <s> " Ja kiireks läheb . </s> <s> Rong võib tulla . " </s> </p>
<p> <s> " Ma vaatasin ka tagumisi . </s> <s> Neil on normis , " valetas Užin , kes tahtis kähku pudeli juurde pääseda . </s> </p></div2><div2 type="alaosa"><head> JUUKSURISSE ! </head>
<p> <s> Välja olid valitud Hääl , Oja , Schmidt , Ivanov ja mõned tundmatud sellid . </s> <s> Võrdlemisi hea seltskond , otsustas Artur . </s> </p>
<p> <s> " Vanemaks hakkate teie , " torkas Voinov Ivanovile näpu rinda . </s> <s> " Teie vastutate , et kõik oleks kombes ja et keegi rongist maha ei jääks . " </s> </p>
<p> <s> " Just nii , seltsimees polkovnik ! </s> <s> Aga ... " sõnas Ivanov . </s> </p>
<p> <s> " Sõjaväes pole mingeid agasid ! </s> <s> Aga ma ei pahanda teie peale , ei pahanda . </s> <s> Te olete veel noor ja roheline , küll te asja selgeks saate . </s> <s> Te olete kohe sellise näoga , et teist kasvab tubli ohvitser . </s> <s> Mis aga teil siis oli ? " </s> </p>
<p> <s> " Teate ... tudengi asi . </s> <s> Stipipäev oli kolm nädalat tagasi . </s> <s> Ise olete kah tudeng olnud , " käis Ivanov nagu kass ümber palava pudru . </s> </p>
<p> <s> " Ah selles on küsimus . </s> <s> Sellest saame üle , " torkas Voinov oma rasvased sõrmed ohvitserigimnastjorka rinnataskusse , nõnda et ordenid kõlisesid . </s> <s> Polkovnik leidis viiekümnerublalise ja ulatas selle Ivanovile . </s> </p>
<p> <s> " Kas teil peenemat ei juhtu olema ? </s> <s> Võibolla pole juuksuril tagasi anda , " kauples Ivanov . </s> </p>
<p> <s> Voinov pistis teist korda sõrmed rinnataskusse ja tõi nähtavale kümnerublalise . </s> <s> " Kas see sobib teile ? " </s> </p>
<p> <s> " Täiesti , " vastas Ivanov raha võttes . </s> <s> " Juuksurisse minejad , joondu , valvel , sammu marss ! " kamandas Ivanov Arturi meelest nagu liiga hakkajalikult . </s> <s> Taksost mööda marssides andis Ivanov taksojuhile kümnerublalise ning tiris pagasnikust välja oma tohutu suure spordikoti , mis tundus olevat täis pudeleid . </s> <s> Igatahes kuuldus sealt kõlksumist . </s> </p>
<p> <s> " Viisakal teenindajal on vahetusraha alati olemas . </s> <s> Sa pane silt välja , et sul ei ole , " noomis Ivanov taksojuhti ja pöördus poiste poole . </s> <s> " Noh , mida me teeme selle Voinovi viiekümnekaga ? " </s> </p>
<p> <s> " Sina , Viisteist Null Üheksa , oled komandör , sina otsustad , " ütles Schmidt , kes sündinud liidrina tahtis kõrvalt vaadata , armastas liidrikohta teistele pakkuda ning nautida teise sissekukkumist juhikohal ja enese hädavajalikkuse tajumist . </s> </p>
<p> <s> " Ega sa ei narri ? " kahtlustas Ivanov . </s> </p>
<p> <s> " Ei tule mõttessegi , " irvitas Schmidt . </s> </p>
<p> <s> " Mis on kõige tähtsam ? </s> <s> Kõige tähtsam on taktika , " tsiteeris Ivanov kafedra tõdesid . </s> <s> " Orientir pervõi – odinokoe derevo ; orientir vtaroi – võsokovoltnõi post ; orientir tretii – dom nalevo . </s> <s> Ma mõtlen , et siia jaamakõrtsi pole mõtet minna , siia võivad tulla meie ohvitserid , " kaalutles Ivanov . </s> </p>
<p> <s> " Lähme õllekasse , " pani ette Artur . </s> </p>
<p> <s> " Kauge , " arvas Schmidt . </s> </p>
<p> <s> " Ma tean siin maailma parimat kohta , " ütles Ivanov ja hakkas tormama , teised venisid küllaltki vastumeelselt tema järel . </s> </p>
<p> <s> " See on kindlasti mõni eksootiline supikas , " torises Oja . </s> </p>
<p> <s> Minna tuli tunneli kaudu teisele perroonile , sealt üle kümnekonna rööpmepaari kaubavagunite alt või nende tambureist läbi – Artur kribis põlvi ja selga – ning lõpuks jõuti okastraatidega piiratud rajooni , kus üksteises kinni seisis kilomeeter vanu auruvedureid . </s> </p>
<p> <s> " Neid hoitakse sõja puhuks reservis . </s> <s> Kui sõda puhkeb , siis hakatakse nendega vedama . </s> <s> Peetakse metsa vahel kinni , tehakse kõvasti puid , visatakse katlasse ja sõidetakse edasi , " rääkis Schmidt , kes alati kõike teadis . </s> </p>
<p> <s> Ees läks hiiglama suure ja kõliseva spordikotiga Ivanov , ustavalt järgnes talle tema väesalk . </s> <s> Ratasteta reisivagunid olid kohandatud elamuks , asukad olid nende akende alla rajanud kurgipeenrad ja kartulivaod . </s> </p>
<p> <s> " Minu kodulinnas niisugused jamad ! " imestas Artur . </s> </p>
<p> <s> " See on tagasihoidlik sissejuhatus – sõjaväes hakkad sa alles jamasid nägema , " ennustas Oja . </s> </p></div2><div2 type="alaosa"><head> DEPOOSÖÖKLAS </head>
<p> <s> Lõpuks astus Ivanov tsaariaegsesse kiviehitisse , mis oli täis diiselvedureid . </s> <s> Seal tuli pöörata paar korda vasakule ja paremale ning ninna lõid supilõhnad . </s> <s> Tegemist oli kõige viletsamat tüüpi töölissööklaga , kus tavotiste kätega lihtraudteelased borši lürpisid ja kotlette näost sisse ajasid . </s> </p>
<p> <s> Poisid haakisid end leti ette sappa , kõige rohkem torises Hääl : </s> </p>
<p> <s> " Siit saab ilmtingimata düsenteeria . " </s> </p>
<p> <s> " Või koolera ? " arvas Schmidt . </s> </p>
<p> <s> " Või musta katku ? " oletas Artur . </s> </p>
<p> <s> " Poisid , siin on linna parimad road , ja peaaegu tasuta . </s> <s> Raudteelaste ametiühing plekib kuuskümmend-kaheksakümmend protsenti kinni , " katsus Ivanov tuju tõsta . </s> </p>
<p> <s> " Kas sa käid siin tihti ? " nöökis Schmidt . </s> </p>
<p> <s> " Muidugi . </s> <s> Müün sportlase toidutalongid kesklinnas maha ja tulen siia . </s> <s> Saan palju raha ja rohkem süüa , " ei häbenenud Ivanov . </s> <s> " Kalorid vajavad taastamist ja viin joomist . </s> <s> Pealegi on see ainus koht Tartu linnas , mis on kakskümmend neli tundi lahti . </s> <s> Siia võib ööselgi sööma tulla . " </s> </p>
<p> <s> " Ja sul läheb tihti öösel kõht tühjaks ? " uuris Schmidt . </s> </p>
<p> <s> " Vähemalt seitse korda nädalas , " vastas Ivanov . </s> </p>
<p> <s> Uskumatu , aga leti lõpus müüdi pudeliõlutki , samas olid kannud ja see otsustas asja , jäädi paigale . </s> </p>
<p> <s> " Raudtee on riik riigis , siin tavalised seadused ei kehti , " kommenteeris Schmidt , kes Arturi teada ei tundnud harilikult viina vastu erilist huvi . </s> </p>
<p> <s> Laud kõikus , traattoolid libisesid tsementpõrandal . </s> </p>
<p> <s> Ivanov kallas kõigi kannudesse õlle peale tubli sortsu viina . </s> <s> Artur oli juba eile tutvunud Ivanovi kombega juua kokteili viinast ja õllest . </s> <s> Hääl ja Schmidt katsusid õlle rikkumise vastu protestida , ent Ivanov ei võtnud neid kuulda : </s> </p>
<p> <s> " Mina kostitan , minu seltskonnas peate jooma , nagu mina tahan . </s> <s> Ja pealegi oleme me jalaväe vennalik pere ja mina olen siin komandör , eks ole ? " </s> </p>
<p> <s> Schmidt soostus , Hääl tõstis oma kannu põlvedele laua alla ja ei lasknud õllesse viina valada . </s> </p>
<p> <s> " Kurat , supp on tõesti hea , " tunnistas Schmidt . </s> </p>
<p> <s> " Noh , mis ma ütlesin ? " rõõmustas Ivanov , kes nende sõnade järel uskus , et Schmidt on liidripositsiooni talle loovutanud . </s> <s> " Ja praad tuleb parem . " </s> </p>
<p> <s> Artur nägi läbi sada aastat pesemata aknaklaasi , kuidas väga imelikul pöörangul vedurit ümber pööratakse . </s> </p></div2><div2 type="alaosa"><head> JALAVÄELANE JA KOLMIKHÜPPAJA KÜLL , AGA KAS IIVANOV , IVAANOV VÕI IVANOOV ? </head>
<p> <s> " Mina olen jalaväelane olnud juba üheksandast klassist alates , nimelt siis tulin ma vabariigi noortemeistriks kolmikhüppes , " ütles Ivanov esimeste lonksude järel . </s> <s> " Nüüd küsite te muidugi minu käest , kust ma nihukese totaka nime olen saanud – Ivanov ? " </s> </p>
<p> <s> " Ei küsi . </s> <s> Küllap isa käest . </s> <s> Või hoopis ema käest , nagu Räbovõitra , keda kahjuks meie hulgas ei viibi . </s> <s> Ma küsin hoopis , kas sa oled Iivanov , Ivaanov või Ivanoov . </s> <s> Kas su nime hääldatakse rõhuga esimesel , teisel või kolmandal silbil ? " uuris Schmidt . </s> </p>
<p> <s> " Mida see veel tähendab ? " küsis uut nööki kahtlustades Ivanov . </s> </p>
<p> <s> " Venelastel on 82 protsenti Ivanoove , 27 protsenti Ivaanoveid ja üks protsent Iivanove – need viimased olid vanasti aadlikud . </s> <s> Kes sina oled ? " küsis Schmidt . </s> </p>
<p> <s> " Kuradi punane lurjus ! </s> <s> Ma pole üldse venelane ! </s> <s> Ja mu isa pole venelane . </s> <s> Mu vanaisa oli bulgaarlane , kes pärast Türgi sõda eesti naise võttis ja Eestisse elama tuli . </s> <s> Meie oleme tuhat aastat olnud Bulgaaria aadlikud , " selgitas Ivanov oma päritolu . </s> </p>
<p> <s> " Pärast missugust Türgi sõda ? " püüdis Hääl seada kehakultuurakale kultuurilõksu . </s> </p>
<p> <s> " Pärast seda Türgi sõda , kui Eesti ja Bulgaaria ühisväed alul Türgi ja hiljem kogu Venemaa ära vallutasid . </s> <s> Pärast seda põgenesidki türklased Eestisse . </s> <s> Bulgaarlased – et neile kere peale anda – nende järel , " andis Ivanov ajaloolise tausta oma suguvõsa Eestisse tulemisele . </s> </p>
<p> <s> " Ega ma paha pärast . </s> <s> Ma lihtsalt viisakusest , et sind õigesti kutsuda , " teeskles Schmidt vabandamist . </s> </p>
<p> <s> Türgi sõjad olid Hääle erihobiks , Artur teadis , et too tahtis kunagi tulevikus kaitsta just sel teemal doktoritööd . </s> <s> Hääl nagu muigutaski suud , et midagi täpsustada , ent loobus siis ja naeris vaikides edasi . </s> </p>
<p> <s> " Kui sa tahad õigesti , siis kutsu mind Kaltsiks , " soovitas Ivanov . </s> </p>
<p> <s> " Mina näiteks olen Rootsi aadlik , " alustas Artur lepitamist . </s> <s> " Magnusson – see on Rootsi põlisaadliku nimi . </s> <s> Poltaava all sõdisid Magnussonid kuninga kõrval venelaste vastu . </s> <s> Kuningas oli veel Karl XII , kes koos Magnussonidega Türki põgenes . </s> <s> Ma mõtlen , et kui sina oled Türgi aadlik ja mina Rootsi aadlik , siis võisid meie esivanemad kuskil Vani järve ääres kohtuda . " </s> </p>
<p> <s> " Ma pole mingi Türgi , ma olen Bulgaaria aadlik ! " karjatas Ivanov , kelle jaoks türklane oli hullem venelasest . </s> </p>
<p> <s> " Kalts , ära pane pahaks , " vabandas Artur ja Ivanov tõi letist uued õlled . </s> <s> Loomulikult ei hakanud ta sabas seisma , protesteerijaile teatas lihtsalt , et õlut antakse ilma järjekorrata . </s> </p></div2><div2 type="alaosa"><head> LURJUSED JA KAABAKAD NING HELGE TULEVIK </head>
<p> <s> Viin õlledesse valatud , jagas Ivanov kafedra ohvitserid kolmeks : päriskaabakad , muidukaabakad ja nitševoomehed . </s> <s> " Kõige suurem kaabakas on igavene türapea Užin . " </s> </p>
<p> <s> " Ei ole ! </s> <s> Kõige suurem kaabakas on Ivaništšev , " vaidles Artur . </s> </p>
<p> <s> " Olgu ! </s> <s> Nemad jagavad esikohta . </s> <s> Kuld ja hõbe . </s> <s> Pronksil on raudselt Voinov , " järjestas Ivanov edasi . </s> </p>
<p> <s> " Sa ei tunne teda . </s> <s> Minu meelest on ta palju rohkem sitta kokku keeranud kui Ivaništšev , kes on muidugi viimane lurjus , " ei olnud nõus Oja . </s> <s> " Ja Užin ei oskagi muud teha kui sigatseda . " </s> </p>
<p> <s> " Igatahes ainuke nitševoomees on Kalesnikov , " lõpetas Ivanov edetabeli koostamise . </s> </p>
<p> <s> " See on küll õige , " ütles Artur . </s> </p>
<p> <s> " Ah , võta sitt pihku , nuusuta sitta ühelt poolt , nuusuta sitta teiselt poolt , sitt haiseb ikka sitasti , " lõi Hääl käega . </s> <s> " Aga imelik küll . </s> <s> Tiit räägib , et pärast ülikooli nad muust ei räägigi kui ainult vojennajast . </s> <s> Tulevad kursusekaaslastega kokku , ja jutt läheb iseenesest vojennajale . </s> <s> Mida aastaid edasi , seda tähtsamaks vojennaja muutub . </s> <s> Lõpuks jääb niisugune mulje , et see on ainus asi , mida ülikoolis õpetatakse . " </s> </p>
<p> <s> " Kes see kuradi Tiit veel on ? " küsis Ivanov . </s> </p>
<p> <s> " Sa ei tea Tiit Häält ? </s> <s> Ülikooli filosoofiadotsent , " selgitas sõbra eest Artur . </s> </p>
<p> <s> " Ah , ilmselt mingi punane udutaja , " lõi Ivanov käega . </s> </p>
<p> <s> " Ei ole . </s> <s> Kui ta punane udutaja oleks , kas siis tema loenguile tuleks keemiaringauditooriumisse paarsada inimest ? </s> <s> Ei tuleks , " kaitses Artur Hääle vanemat venda . </s> </p>
<p> <s> " Mina tahan kõigile filosoofidele jalaga persse anda , olgu nad punased või mustad , " avas Ivanov oma platvormi ja hakkas jutustama , kuidas nad Tartu taga Anneluhal polje peal – harjutusväljakul-polügoonil – taktikaõppust tegid . </s> </p>
<p> <s> " Räägi sellest jah ! " toetas teda Oja ja Ivanov jätkas . </s> </p></div2><div2 type="alaosa"><head> PÜGAMATA INIMPEAD , INIMESTEST KEELED JA AATOMPOMMID </head>
<p> <s> Tervel vzvoodil olnud muidugi TRÜ teklid peas ja puhvaikad seljas , kirsavoid jalas ning läbipuuritud torudega Kalašnikovi automaadid rinnal – täpselt nagu kafedravorm ette nägi . </s> <s> Läkiläkit ei tohtinud panna , kuigi pakane tahtis kõrvalestad katki hammustada . </s> <s> Paksus lumes pidi Anneluhal roomama läbi okastraattõkke vaenlase poolele , rabama vaenlasel turjast kinni , käed selja taha väänama , tropi suhu pistma ning seejärel lohistama kahjutuks tehtud vaenlase oma poolele ning siis tuli panna ta tunnistusi andma . </s> <s> Užinile alul palju hasarti pakkunud mängu nimetati keele võtmiseks , Ivanov valinud personaalvaenlaseks oma bridžipartneri Oja . </s> </p>
<p> <s> " Me mängisime kokku – nagu alati , " kinnitas Oja . </s> </p>
<p> <s> Nad leppinud kokku , et ootavad teineteist vana parve juures , nabivad kordamööda teineteise kinni ning saavad mõlemad nagu viuhti arvestuse kirja . </s> <s> Polnud vaeva ega lumes kahlamist , lohistamisest rääkimata . </s> <s> " Keel " kõndis ise su kõrval " vangi " , alles Užini juures viskas end selili , teeskles võitja karatelöögist oimetut ja Ivanov hakkas teda nagu kelku mööda lund vedama . </s> </p>
<p> <s> " Käes , seltsimees major , " raporteerinud Ivanov Užinile . </s> <s> " Kõik tunnistas ise üles , kui ma teda väheke klobisin . </s> <s> Nende märgusõna on " Kaamelid lendasid lõunasse ! " ja neil on Emajões jää all allveelaev . </s> <s> Sellega tahavad nad teha atentaadi ülikooli rektorile seltsimees Koobile ja erikateedri ülemale seltsimees polkovnik Voinovile . </s> <s> Nad tahavad vallutada Uut Anatoomikumi , et röövida piiritusse prepareeritud väärtuslik laipade kogu , ning erikateedrist tahavad nad varastada ära kõik gaasitorbikud . " </s> </p>
<p> <s> " Allveelaev tuleb likvideerida ! " teinud Užin surmtõsise ja karmi otsuse . </s> </p>
<p> <s> " Vähe sellest – nad tahavad allveelaevaga teha dessandi Raadi lennuväljale , " jätkanud Ivanov vaenlase salaplaanide tutvustamist . </s> <s> " Et paar aatompommi tasku pista , seltsimees major . </s> <s> Nii alatud on nende plaanid . " </s> <s> Kinniseotud Oja noogutanud kuulekalt , nagu vangivõetud vaenlase kohus . </s> </p>
<p> <s> Užin tõmmanud näost kahvatuks , poisid arvanud , et küllap suurest hirmust , ohvitser murrab parajasti pead , kuidas Raadi lennuvälja kaitseks abivägesid kutsuda . </s> <s> Selgunud siiski muu – sõjaväelennuväli Tartus olnud suurim riiklik saladus , keegi ei tohtinud teada , et seal on aatompommid , ei omad ega vaenlased , ei Ivanov ega Oja . </s> </p>
<p> <s> " Kus te seda teate , et seal on lennuväli ? " uurinud Užin väga karmil ilmel . </s> </p>
<p> <s> " Lennukid ju mürisevad ööd ja päevad läbi , " kaitsnud end Ivanov . </s> </p>
<p> <s> " Las mürisevad . </s> <s> Seda ei tohi kuulda . </s> <s> Ja pange tähele – õige nõukogude inimene ei kuulegi seda . </s> <s> Näiteks mina ei kuule . </s> <s> Mina ei ole mitte kunagi sealtpoolt mingit mürinat kuulnud . </s> <s> Mu kõrv on juba nii treenitud . </s> <s> Mul on nõukogude kõrv , mida eestlastel ei ole , " uhkustanud Užin . </s> </p>
<p> <s> Ivanov tõotanud ka oma kõrva nõukogulikuks treenida ning teinud ettepaneku lõket teha . </s> </p>
<p> <s> " Aga mida silmaga teha ? </s> <s> Need lennukid lendavad oma pommidega ka taevas ? " küsis Ivanov . </s> </p>
<p> <s> " Mina küll ei ole näinud , " ütles Užin . </s> </p>
<p> <s> " Külm nagu Siberis , bljatj , " vandunud Ivanov ohvitserlikult . </s> </p>
<p> <s> Užin pidanud seda väga suureks lolluseks , hakanud kahtlema , kas Ivanov üldse Nõukogude ohvitseriks kõlbabki . </s> <s> " Vaenlane näeb ju lõket ning hiilib suitsu järgi ligi , " selgitanud Užin , miks Ivanovi ettepanek on läbinisti vale ja vastuvõtmatu . </s> <s> Ivanov ajanud rinna ette , koputanud siis vastu kummis puhvaikat . </s> <s> Užinil käinud kurgu all klõnks , kõrisõlm hüpanud korraks üles-alla – selge , vana jota neelud , viinahimu lämmatanud ohvitserikoolituse . </s> </p>
<p> <s> " Vodka ? " küsinud Užin . </s> </p>
<p> <s> " Moskva eriline , " vastanud Ivanov . </s> </p>
<p> <s> Teised poisid tulnud ka ligi , pudelile tehtud põhi nii kähku peale , et keegi ei saanud arugi . </s> </p>
<p> <s> " Hea oli , aga otsa sai . </s> <s> Kahju , " keelitanud Ivanov ning Užin sammunud sirgelt autoni , võtnud kabiinist esimese pudeli isiklikest varudest . </s> <s> Neid olnud tal seal vähemalt viis-kuus , vahest oli see ohvitseri normaalne õhtune ports , mida telekat vaadates oli mõnus rüübata . </s> <s> Lõke tehtud üles , suitsu järgi hiilinud kohale vaenlane , hakanud samuti ümber lõkke tammuma ja Užini viina viskama . </s> <s> Užin pajatanud , kuidas ta teeninud Hiinas , Etioopias ja Tšehhoslovakkias , kuidas ta toonud palju kasu Nõukogude kodumaale . </s> </p>
<p> <s> " Tema on niisugune – kord viimane kaabakas , siis jälle nitševoomees , " võttis Ivanov depoosööklas otsad kokku ning Oja kinnitas , et kogu Ivanovi jutt vastab tõele . </s> </p>
<p> <s> " Ja seal ta ongi ! " sosistas Schmidt . </s> </p>
<p> <s> Ja tõepoolest – iseteenindusleti ees trügis järjekorras seismata õllepudelite poole major Užin , haaras kummassegi kätte pudeli , murdis , üks pudel kangiks , teisel korgi lahti ning asus kohe kummutama , maksis kassasse arve alles siis , kui pool pudelit juba tühi oli . </s> </p>
<p> <s> " Nüüd lastakse meid deserteerumise eest maha , " kartis Artur . </s> </p>
<p> <s> " Poisid , meie ei märka midagi ! " käskis Schmidt kõigil silmad maha lüüa , ehkki Ivanov tahtis minna Užiniga vennastuma . </s> </p>
<p> <s> Užin kõndiski mõtliku näoga ühe tühja ja teise täis pudeliga nende lauast mööda , kadus esikusse . </s> </p>
<p> <s> " Kahju . </s> <s> Oleks võinud lasta tal kõvasti välja teha , " urises Schmidti peale Ivanov . </s> </p>
<p> <s> Järgmine ukseavaja oli jälle Užin . </s> <s> Ta tuli poiste laua juurde ja sõnas : </s> </p>
<p> <s> " Esimese ohvitserieksami sooritasite hiilgavalt . </s> <s> Sõjaväes tuleb tihti ette olukordi , kus ei ole vaja midagi näha ega kuulda . " </s> </p>
<p> <s> " Kuidas seal meie omad ? " küsis Schmidt . </s> </p>
<p> <s> " Ah , niismaa jobutavad , " lõi Užin käega . </s> </p>
<p> <s> " Seltsimees major , istuge , palun , meie sekka . </s> <s> Me nii väga tahame , " tegi Ivanov ettepaneku . </s> <s> " Rääkige , kuidas seal Etioopias asjad täpselt olid . " </s> </p>
<p> <s> " Ei ! </s> <s> Ohvitser ei istu kursantidega ühes lauas . </s> <s> Kahe kuu pärast saate ohvitserideks , siis istume koos . </s> <s> Aga ma räägin teile ühe anekdoodi , " mahendas Užin seltskonnast loobumist ja hakkas püstijalu jutustama . </s> <s> " Leiab reamees Ivanov kasarmu eest pea . </s> <s> Noh , kellegi oma , äsja just maha lõigatud . </s> <s> Viib reamees Ivanov pea praporštšik Voinovile . </s> <s> " Seltsimees praporštšik , leidsin inimese pea , " raporteerib reamees Ivanov . </s> <s> " Ise näen , et inimese pea . </s> <s> Aga miks juuksed on pügamata ? </s> <s> Sõjaväes ei tohi kellelgi olla pikki juukseid , " vastab praportštšik Voinov , " lõpetas Užin , kummardas ja lahkus . </s> </p>
<p> <s> " Kas ta mõnitas mind või ? " haavus Ivanov . </s> </p>
<p> <s> " Muidugi , too oli sinu pea , mis seal maas vedeles , " irvitas Schmidt . </s> </p>
<p> <s> " Mis sa ajad jama , ega Ivanovi pead ei leitud . </s> <s> Hoopis Ivanov leidis kellegi pea ja viis selle Voinovile . </s> <s> Ega see Ivanov ei saanud iseenda pead leida . </s> <s> Tal pidi oma pea otsas olema , kui ta sinna Voinovi juurde läks . </s> <s> Mina sain nii aru , " seletas Ivanov . </s> </p>
<p> <s> " Nali selles seisneski , et Ivanov leidis iseenda pea . </s> <s> Sa ei saanud aru , " lõõpis Schmidt . </s> </p>
<p> <s> " Ahaa , " vastas Ivanov . </s> </p>
<p> <s> " Ivanov on nagu venelane , kes saab anekdoodi üle naerda kolm korda – sel ajal , kui räägitakse , siis , kui teised naerma hakkavad , ja siis , kui talle sisu ära seletatakse , " ütles Oja . </s> </p>
<p> <s> " Poisid , ma ütlen teile , et mulle ei meeldi , kui minu üle naerdakse , " hoiatas Ivanov . </s> </p>
<p> <s> " Aga Užin peedistas oma otsest komandöri Voinovit , " selgitas Ivanovile Schmidt . </s> </p>
<p> <s> " Aah , õige küll ! " ütles Ivanov ja hakkas valjusti naerma . </s> </p></div2><div2 type="alaosa"><head> KINDRALSTAABI SALAPLAANID </head>
<p> <s> " Pull küll , kui meist ohvitserid saavad . </s> <s> Kujutage ette – Artur Magnusson , Nõukogude armee leitnant , ei oska vene keelt ega tee kuulipilduja ja granaadiheitja vahet , " rääkis Artur . </s> </p>
<p> <s> " Pole põhjust pabistamiseks , " lõi Schmidt käega . </s> <s> " Meie nimed pandi juba siis , kui me ülikooli astusime , Moskvas kindralstaabis kirja , see on kindel nagu aamen kirikus , et 1971. aastal peame me saama leitnandiks , 1976. aastal vanemleitnandiks . </s> <s> Meie edasinegi ohvitserikarjäär kulgeb raudse plaani järgi – 1981. aastal oleme kaptenid , 1986. aastal majorid , 1991. aastal alampolkovnikud ja nii edasi ja nii edasi . </s> <s> Me ei pruugi lillegi liigutada , me hakkame kõrvale viilima igasuvistest kordusõppustest ja isegi juhul , kui me neil iialgi ei käi , leiame iga viie aasta tagant oma postkastis väljavõtte Nõukogude Liidu kaitseministri käskkirjast ning juhul , kui me viitsime selle läbi lugeda , saame teada , et meid on järjekordselt ülendatud . </s> <s> Nii käivad asjad vene kroonus ja Nõukogude riigis . " </s> </p>
<p> <s> " Nii see on . </s> <s> Mu vend Tiit on juba kas kapten või midagi muud , ta ei teagi seda täpselt , " ütles Hääl . </s> </p>
<p> <s> " Kordusõppustele ei lähe ma iialgi , aga ma luban , et ma loen need postkastikäskkirjad läbi , siis saan teada , mis auastmed on Venemaal olemas , " lubas Artur . </s> </p>
<p> <s> " Kui vanaks ma pean elama , et generalissimuseks saada ? " küsis Ivanov . </s> </p>
<p> <s> " Üle kahesaja aasta , " arvutas Oja . </s> </p>
<p> <s> " Annab oodata , " tõdes Ivanov nukralt . </s> </p>
<p> <s> " Tegelikult üle majori meiesugustele tsivilistimolkustele ei antagi , ma veidi liialdasin , " täpsustas Schmidt . </s> <s> " Kui major käes , siis saadetakse erru . " </s> </p>
<p> <s> " Aga mida ma pean tegema , et üle majori saada ? " tahtis Ivanov teada . </s> </p>
<p> <s> " Tegevteenistusse astuma , " andis Schmidt head nõu . </s> </p>
<p> <s> " Voh , astungi ! " otsustas Ivanov . </s> </p>
<p> <s> " Kuule , sul jäi see Užini-lugu pooleli ! " tuletas meelde Oja . </s> </p>
<p> <s> Ja Ivanov rääkis , kuidas nad olid seal Anneluhal lõkke kustutanud , autokasti hüpanud ja kafedrasse tagasi sõitma hakanud . </s> <s> Enne Jaama tänava õllekat koputanud Ivanov automaadikabaga vastu kabiinikatust , auto peatunud täpselt õlleka ukse ees , kus vongelnud loomulikult suur saba . </s> <s> " Hüppasime kastist maha ja padavai ukse juurde , tegime endale püssidega teed . </s> <s> Kolkisime kabadega tükk aega vastu ust , alles siis tegi tige šveitserinäru ukse lahti ja hakkas sõimama . </s> <s> Pistsin talle tuki näkku , lükkasin raisa eemale ja tee letini oli vaba . </s> <s> Teised poisid robinal minu järel . </s> <s> Letil olid valmis kannud , voblad ja juustud . </s> <s> Sihtisin toru baarmeni poole – aega oli ju vähe , ei jõudnud viisakalt küsida – , too laskis kindla peale püksid täis , iga poiss võttis endale õlle ja vobla . </s> <s> Õllekas oli vallutatud , oleksime võinud seal kõik aamid tühjaks juua . </s> <s> Siis aga avas õllekaukse Užin , kes kohe taipas , milles asi , pööras ringi ja pani tagasi . </s> <s> Poisid , autosse ! hüüdsin mina . </s> <s> Kimasime Užinile järele , igal vennal paar sanga kaasas . </s> <s> Užin pani kabiini , õnneks ei lähe vene auto kunagi kohe käima . </s> <s> Andsime õlled neile , kes olid kasti jäänud , ning punnitasime end üle porte . </s> <s> Automaadid segasid sujuvat rullumist . </s> <s> Mõned sellid jäid kuni valgusfoorini rippu , siputasid jalgu üle porte kastist välja , alles punase tule ees tirisme nad sisse . </s> <s> Nagu kafedrasse jõudsime , nii rivistas Užin meid üles ja küsis : kes maha jäid ? </s> <s> Mitte keegi , vastasime meie . </s> <s> Siis pole seda asja ka juhtunud , otsustas Užin , " lõpetas Ivanov pika jutu ning lisas pärast mehist sõõmu : " Näete , Užin on kord siga , siis jälle nitševoo . " </s> </p>
<p> <s> " Kalesnikov oleks õllekas hakanud koos meiega õlut jooma , " ütles Schmidt . </s> </p>
<p> <s> " Jah , Kalesnikov on neist kaabakaist kõige parem . </s> <s> Kuule , Užinil oli käsi tükk aega kipsis , " ütles Artur . </s> </p>
<p> <s> " Seda tegin mina , " teatas Ivanov ja tahtis jutustama hakata . </s> </p>
<p> <s> " Mõni teine kord . </s> <s> Muidu me jääme nii purju , et eksime siia raudteedžunglisse igaveseks , " otsustas Schmidt ja tõusis laua tagant esimesena püsti . </s> </p>
<p> <s> " Poisid , mul on juba tunne , et ma olen USA merejalaväelane Vietnamis . </s> <s> Kohe panen paar tatiste pärismaalaste küla põlema , " ütles Oja , kui nad tagasiteel jälle raudteevagunite alt läbi roomasid . </s> </p>
<p> <s> " Eesti piir käib vastu Hiina müüri , Venemaa peab vahelt kaduma ... " laulis Ivanov " Katjuuša " viisil . </s> </p></div2><div2 type="alaosa"><head> NÕRK LUURETÖÖ </head>
<p> <s> Perroon oli tudengeist tühi , viina ja õlle mõjul oli Arturil meri põlvini . </s> </p>
<p> <s> " Ega nüüd ei ole mahalaskmisest pääsu . </s> <s> Ma palun Ivaništševilt luba , et ma võiksin teid oma käega maha kõmmutada . </s> <s> Viimasena panen püstoli oma meelekohale , hüüatan : teenin Nõukogude Liitu , elagu Ivaništšev , suur väepealik ! ja vajutan päästikule . </s> <s> Teil ka parem , kui oma inimene seda teeb . </s> <s> Mahalaskmine on nii tähtis töö , et seda ei saa võõra kätte usaldada . </s> <s> Kahju , et täikal relvi müügil ei olnud , muidu hakkaksin ma kohe mahalaskmistööga pihta , " rääkis vaevu jalul püsiv Ivanov . </s> </p>
<p> <s> " Mina lasen sinust täpsemini ! " nõudis Oja endale kohta . </s> </p>
<p> <s> Mahalaskmisest hullem tundus Arturile ohvitseride pragamine . </s> </p>
<p> <s> Ainukesena ei kaotanud pead Schmidt . </s> <s> Ülikooli komsomolisekretär käis siin ja seal , tõusis jaamahoone teisele korrusele vaksalikontorisse ja tuli kähku tagasi vajaliku informatsiooniga . </s> </p>
<p> <s> Kafedra oli raudteelt rekvireerinud viis reisivagunit , tudengid olid neisse sisse aetud ja dresiin oli vagunid Pukasse vedanud . </s> <s> " Evakuatsioon . </s> <s> Ivaništšev kartis , et kui ta oma armeed ühiskonnast ei isoleeri , jookseb see päris laiali , " kommenteeris Schmidt . </s> </p>
<p> <s> Poole tunni pärast sõitis diiselrong Valka , mahajäänud peal . </s> </p>
<p> <s> Schmidt oli vahepeal käinud veel siin-seal ning selgitanud ka segaduse põhjuse . </s> </p>
<p> <s> Kafedra juhtkond oli juba talvel töötanud välja täpse taktikalise plaani železnodorožnõi marš-prõžokiks Tartust Klaipedasse . </s> <s> Selle oli heaks kiitnud Kaitseministeerium , Kõrgema ja Keskerihariduse ministeerium ja Kindralstaap . </s> <s> Võibolla oli selle oma räpaste agentide kaudu omandanud ka Luure Keskvalitsus . </s> <s> Plaan oli hea , nägi ette kõik üksikasjad . </s> <s> Viga oli küllaltki juhuslikku laadi , selliseid juhtub ikka . </s> <s> Nimelt olid rongid vahepeal talviselt sõiduplaanilt üle viidud suvisele , ja suvel sõitis Tšaika Tartust läbi 40 minutit varem . </s> <s> Tähendab , sel ajal , kui kursantide lõbusad kolonnid jaama jõudsid ja kui polkovnik Voinov pidas perroonil piduliku ja sütitava kõne jalaväelaste vennalikust perest , oli Tšaika-rong juba pool tundi tagasi läinud ning on imelik , et selle peale keegi ei tulnud . </s> <s> Ei osatud välise vaatlusega situatsiooni lahti mõtestada , poldud õiged ohvitserid , võttis kokku Schmidt . </s> </p>
<p> <s> " Luure , kurat , on neil nõrk . </s> <s> Oleks võinud ju sõiduplaani vaatamas käia , " arvas Artur . </s> </p>
<p> <s> " Või lugeda Edasit . </s> <s> Seal on sõiduplaani muutused sees , " ütles Hääl . </s> </p>
<p> <s> " Ajalehelugemine ei tule kõne alla , selleks on vajalik üks eeltingimus , mida kafedra ohvitserid ei suuda täita . </s> <s> Aga teiselt poolt , mis sa niisuguses olukorras ikka teed ? " vaagis Schmidt edasi . </s> <s> " Kui kahe Moskva ministeeriumi ja Kindralstaabi kinnitatud plaanis on kafedrast väljamarssimise ajaks märgitud 9.30 , siis ei saa seda mitte mingil juhul muuta . </s> <s> Kafedrast tuleb välja marssida 9.30 ja vaksalisse jõuda 10.10 , isegi kui vahepeal oleks täiesti juhuslikult selgunud , et suvel väljub rong 9.45. </s> <s> Kafedrast 8.55 väljamarss ja vaksalisse 9.35 jõudmine oleks juba sabotaaž või vähemalt omavolitsemine . </s> <s> Tähendab , juhul kui taktikutel Ivaništševil ja Užinil oligi aimu suvisest reisiplaanist , ei olnud neil teist võimalust kui kursandid jaama tuua selleks ajaks , mil kõrge plaani järgi nõutud . </s> <s> Nii jäid kupud paguneile alles . " </s> </p>
<p> <s> " Ja poleks ka ilus Luure Keskvalitsust petta . </s> <s> Teised on palju vaeva näinud meie plaani omandamiseks , aga võta näpust , plaan ei lähegi käiku , " arvas Oja . </s> </p>
<p> <s> " Võibolla oleks pidanud raudteega läbirääkimisi pidama , neile kuidagi survet avaldama , et Tšaika 29. juunil erakorraliste asjaolude tõttu talvise sõiduplaani järgi sõidaks , " pakkus Artur Puka poole vurades . </s> </p>
<p> <s> " Aga millega sa põhjendad ? </s> <s> Meie marš-prõžok on ju suur sõjasaladus , sellega põhjendada ei saa , " vastas Schmidt . </s> </p>
<p> <s> " Tore saladus küll . </s> <s> Terve perroon oli seda saladust täis , " ütles Artur . </s> </p></div2><div2 type="alaosa"><head> POLKAVAJA ANNE KALLISTUSED JA LUKUS PELDIKUD </head>
<p> <s> Pukas oli viievaguniline koosseis lükatud kõrvalteele . </s> <s> Vagunite ümber põlesid liipritest lõkked , lauldi ja mängiti kitarri . </s> </p>
<p> <s> " Kus te olite ? </s> <s> Mina sain teie pärast võtta , " astus neile vastu Räbovõitra . </s> </p>
<p> <s> " Me täitsime seltsimees Voinovi korraldust juuste osas , " vastas Schmidt . </s> </p>
<p> <s> " Kindlasti käis meie peale kaebamas , " otsustas Hääl . </s> </p>
<p> <s> " Kus , kus ... </s> <s> Litsimajas olime loomulikult . </s> <s> Ma polnud tegevteenistuse algusest saadik naist saanud . </s> <s> Kas sa siis ei tea , et ohvitserid käivad ikka litsimajas ? " pilkas Ivanov . </s> </p>
<p> <s> " Noh , kellele sa ette kandsid ? </s> <s> Kas Ivaništševile või Kalesnikovile ? " ründas Artur . </s> </p>
<p> <s> " Mis see sinu asi on ! </s> <s> Te ei ole juuksuris käinud ! " vastas Räbovõitra tigedalt . </s> </p>
<p> <s> " Kus sa olid ? </s> <s> Ma ootan sind siin juba paar tundi , " astus Hääle juurde tema pruut Anne . </s> </p>
<p> <s> Artur tundis , kuidas Hääle autoriteet poiste hulgas tõusis , kui Anne teda kallistas . </s> </p>
<p> <s> " Kallista mind ka , " tahtis Artur . </s> </p>
<p> <s> " Õige natukene , " ütles Anne ja embas Arturit pisut . </s> </p>
<p> <s> " Mind ka ! " nõudis Räbovõitra . </s> </p>
<p> <s> " Liiale läheb , " otsustas Anne . </s> <s> " Muidu olengi polkavaja . " </s> </p>
<p> <s> " Mis polkavaja ? </s> <s> Polkavaja peab kõigile andma ! </s> <s> Ja kohe , " nõudis vaaruv Ivanov robustselt . </s> </p>
<p> <s> " Jäta ülbitsemine ! " kutsus Artur Ivanovi korrale ning rääkis talle , kuidas Anne endale Polkavaja nime sai . </s> </p>
<p> <s> Tüdrukudki tegid sõjalist , neist pidid saama vojennaja medsestrad , sanitarid , kes lahinguväljalt kuulirahe all kanderaamiga haavatuid ja laipu ära tassivad . </s> <s> Nende salajane erikursus lõppes just sel kevadel ning nad pidid endale Tartu sõjakomissariaadist sõjaväepileti tooma . </s> <s> Kõigi teiste sõjaväepileteisse oli kirjutatud rjadovoi see ja see , aga Anne omas oli rjadavaja Anne Toomepuu . </s> <s> Nii hakatigi Annet Polkavajaks kutsuma , ja teinekord ütles seda Anne enda kohta ise . </s> </p>
<p> <s> " Aga kuidas nii ? </s> <s> Kuidas teised plikad olid meessoost rjadavoid ja tema naissoost rjadavaja ? " küsis kaunis juhmakalt Ivanov , kes kunagi teiste räägitud naljadest aru ei saanud . </s> <s> " Võibolla nad seal komissariaadis teadsid , et ta on igavene lits . " </s> </p>
<p> <s> " Ilmselt , " kinnitas Räbovõitra ja Artur tahtis mõlemale vastu pead anda . </s> </p>
<p> <s> Anne naeratas , jutustas , missuguse vaevaga nad Pukka jõudsid . </s> <s> Ohvitserid hüsteeritsenud , suur seltskond olnud täiesti juhitamatu , dresiin jäänud paar korda seisma . </s> <s> " Nii et mina olen oma lahingukogemused saanud . </s> <s> Peaaegu oleksime kraavi sõitnud , peaaegu oleksin ma pidanud haavatuid korjama ja siduma , " lõpetas kaunis piiga . </s> </p>
<p> <s> Lõkete ümber oli teisigi neide-saatjaid , mõned neist üsna purjus . </s> </p>
<p> <s> " Sinu ema ei olegi oma moosipurkidega siia jõudnud ! " pistis Oja . </s> </p>
<p> <s> Arturit läbis piinlikkusesööst . </s> </p>
<p> <s> Vagunid olid mõnusad , kupeede ja naridega , ainult et vagunite WCd olid lukku keeratud . </s> <s> Poisid lõgistasid linki , tagusid jalaga vastu ust , mitte miski ei aidanud . </s> <s> Ivanov turnis välisseina pidi peldikuaknani ja lausus kergendatult : </s> </p>
<p> <s> " Jumal tänatud , kõik on korras . " </s> </p>
<p> <s> " Mida te seal nägite , seltsimees üliõpilane ? " küsis Ivaništšev . </s> </p>
<p> <s> " Mida , mida ? </s> <s> Kas teie , seltsimees alampolkovnik , pole enne peldikus käinud , et küsite , mida ma nägin ? </s> <s> Oli pott , oli kaapimishari , oli lapp ja oli veel ühte koma teist . </s> <s> Ainult pühkimispaberit ma ei näinud , aga seda ei ole kunagi , " kirjeldas Ivanov . </s> </p>
<p> <s> " Kas mina küsisin pühkimispaberi kohta ? </s> <s> Kas mina küsisin poti kohta ? </s> <s> Ei küsinud ! </s> <s> Mina küsisin inimeste kohta , " röökis vihast sinine Ivaništšev . </s> </p>
<p> <s> " Ma kartsin kah , et keegi on end peldikusse üles poonud , enne poomist ukse seestpoolt lukku keeranud , " ütles Ivanov . </s> <s> " Kartsin , et keegi on otsustanud vabasurma abil vältida suurt au saada Nõukogude armee ohvitseriks . " </s> </p>
<p> <s> " Noh , kas oli või ? " küsis Ivaništšev . </s> </p>
<p> <s> " Selles peldikus mitte , ülejäänute eest ma ei vastuta , " ütles Ivanov . </s> </p>
<p> <s> Joodud õlu ja viin pressisid peale , poisid läksid peldikut otsima . </s> </p>
<p> <s> Jaama sise- ja väliskemmergud olid targu lukku keeratud , ju oli käidud neid palju kasutamas . </s> </p>
<p> <s> " Mis õigusega te piinate Nõukogude armee tulevasi ohvitsere ? " nõudis Ivanov punase vormimütsiga mehikeselt . </s> </p>
<p> <s> " WCd on mõeldud ainult pukalastele ja nende külalistele . </s> <s> Teie aga pole kumbki , " selgitas jaamakorraldaja rahulikult . </s> <s> " Või äärmisel juhul piletiga reisijaile . </s> <s> Aga kus on teie pilet , noormees ? " </s> </p>
<p> <s> " Seltsimees Ivaništševi käes , " ütles Ivanov . </s> </p>
<p> <s> " Te olete kõik ühed piletita reisijad , eesotsas selle Ivaništševiga , ma tean küll , " torises jaamaülem . </s> <s> " Millal te maksate selle dresiini eest , mis teid siia sõidutas ? </s> <s> Millal te maksate nende vagunite eest ? </s> <s> Millal rööbaste kasutamise eest ? </s> <s> Ja mis te mõtlete , kui kogu vene kroonu hakkab minu kemmergus käima , mis siis saab ? </s> <s> Kindlasti lasete ääre peale , jõuan mina iga soldati järel lapiga pühkimas käia . " </s> </p>
<p> <s> " Mulle näib , et teile , kodanik , ei meeldi nõukogude kord . </s> <s> Igale Nõukogude jaamaülemale on see suur au , kui sõdurid käivad tema peldikus , " püüdis Ivanov ähvardada , aga see ei aidanud . </s> <s> " Lähme laseme tema akna alla ! " </s> </p>
<p> <s> " Tavaline nõukogude sadism – üks paneb peldiku lukku ning itsitab teise häda puhul nurga taga pihku , nii et till märg , " arvas Hääl , kui kõik viiekesi soristasid . </s> </p></div2><div2 type="alaosa"><head> ÄRASÕIT </head>
<p> <s> Pikk ja mõnus üheskoos kusemine veel kestis , kui ööpimedust rebestas prožektorihelk , mürisedes veeres kohale lühikesi vilesid puhkiv manöövervedur , selle tagakonks kinnitati esimese reisivaguni puhvri alla . </s> <s> Nõukogude armee kursandid tormasid mõlemalt poolt vaguneisse , maha jäid moonakotid ja kaks kitarri . </s> <s> Aialipid ja liiprid miilasid kustutamata lõketes hommikuni . </s> </p>
<p> <s> Tudengite viievaguniline sõjaešelon lükati spetsiaalselt kohale transporditud soomusveduri taha . </s> </p>
<p> <s> Lahti läks tõeliseks kihutamiseks . </s> </p>
<p> <s> " Näed , mis välja mõtles , et oma aknaalune puhas hoida , " irvitas Schmidt . </s> </p>
<p> <s> " Kes ? " küsis Ivanov . </s> </p>
<p> <s> " Jaamaülem loomulikult , " vastas Schmidt . </s> </p>
<p> <s> " Ega tema siis seda ei teinud , " tõrjus Ivanov lihtsameelselt . </s> </p>
<p> <s> " Tema muidugi . </s> <s> Kes muu , " tönkas Schmidt . </s> </p>
<p> <s> " Täis kui Puka pritsimees , " ütles Ivanov enda kohta mõne aja pärast , kui juba tükk aega oli aknast välja vaadatud . </s> </p>
<p> <s> " Uskuge , mina olin esimest ja viimast korda elus Pukas . </s> <s> Ma pean tänama Nõukogude armeed , kes võimaldas mulle ekskursiooni mööda ainukesi vaatamisväärsusi Pukas – mööda Puka lukus peldikuid , " rääkis Oja . </s> </p>
<p> <s> " Huvitav , kui suured on inimkaotused ? </s> <s> Vähemalt Ivaništšev jäi kindla peale maha , " ütles vahepeal informatsiooni kogunud Schmidt . </s> <s> " Koos kogu dokumentatsiooniga . " </s> </p>
<p> <s> " Kahju , et teised peale said . </s> <s> Ilma ohvitserideta oleks päris kihvt selle rongiga lõbusõitu teha , " arvas Artur . </s> </p>
<p> <s> " Paneme üle Läti piiri ! " hüüdis Hääl , kes hoidis näppu raudteeatlase punasel joonel . </s> </p>
<p> <s> " Ah , kuidas tahaks üht lätlast trukkida , " unistas Ivanov . </s> </p>
<p> <s> " Kas sulle Tartu litsimajast veel vähe oli . </s> <s> Nüüd tahad lätlast ka veel . </s> <s> Kas natuke paljuks ei lähe või , " parastas Räbovõitra , kes oligi jäänud uskuma , et Ivanov oli depoosöökla asemel bordellis käinud . </s> </p>
<p> <s> " Seal olid kahjuks ainult naised , " ütles Ivanov . </s> </p>
<p> <s> Riias hoogu maha ei võetudki . </s> <s> Kupeeaknast oli näha üks prožektoritega valgustatud kukega kirik ja jõgi . </s> </p>
<p> <s> " Ma lähen uitan rongi peal , nüüd ma tean siia tagasi tulla . </s> <s> Teie kupee on see , mille aknast paistab mingi jõgi , " ütles Ivanov ja läks otsima lõbusamaid inimesi . </s> </p>
<p> <s> " Kuulge , ütelge mulle ka , kus see litsimaja Tartus on , " tahtis Räbovõitra teada . </s> </p>
<p> <s> " Otse NLKP ajaloo kateedri pööningul , " teatas Hääl . </s> </p>
<p> <s> " Ei usu , " kahtles Räbovõitra . </s> <s> " Te ei jõudnud nii kiiresti nii kaugel käia . " </s> </p>
<p> <s> " Me käisime taksoga , " ütles Artur . </s> <s> " Ja Užin oli ka seal . </s> <s> Milline meeldiv kohtumine ! " </s> </p>
<p> <s> " Sellepärast teda perroonil näha polnudki . </s> <s> Kadus samal ajal kui teie , " meenutas Räbovõitra . </s> <s> " Mis seal teha tuli ? " </s> </p>
<p> <s> " Mis , mis ... </s> <s> Kas sa siis ei tea , kuidas seda tehakse ? </s> <s> Tuli kümme rubla maksta ja siis tegi piltilus , süütute silmadega neiu sinuga sada imet , " kirjeldas Artur . </s> </p>
<p> <s> " Poisid , mina pole suhu saanudki , " kaebas Räbovõitra . </s> </p>
<p> <s> " Pole suhu saanud ! </s> <s> Ise kolmkümmend viis aastat vana , " teeskles Artur elumeest . </s> </p></div2><div2 type="alaosa"><head> ANDORRA VABASTAMINE </head>
<p> <s> Esimese hooga ei saadudki Klaipedale pihta . </s> <s> Šiauliaist keeras veider koosseis otsa kogemata kagu suunas , võibolla sellepärast , et peal ei olnud õiget komandöri . </s> <s> Aga võibolla taheti eksitada ka USA Luure Keskvalitsust , kes kindla peale sputnikult jälgis TRÜ erikateedri ümberbaseerumisi . </s> </p>
<p> <s> Vilniust ei peetud peatuse vääriliseks , ent äkki olid viievagunilisel rongil ka pidurid rikki läinud ? </s> <s> Või polnud soomusveduril pidurdamist üldse ette nähtud , et pealetungihoog ei raugeks ? </s> <s> Et enne ei saa pidama , kuni Atlandi ookeani sisse sõidab ? </s> </p>
<p> <s> Hääl ajas raudteeatlases näpuga rida ja hõikas jaamanimesid : </s> </p>
<p> <s> " Kangelasküla Jašunai ! </s> <s> Kangelasküla Šalchinikai ! </s> <s> Hurraa , oleme vennalikus Valgevenes ! " </s> </p>
<p> <s> " Oleme muudetud sõjaväe salaešeloniks , põrutame otse rindele , " irvitas Schmidt . </s> </p>
<p> <s> " Meie väeosale on usaldatud Andorra vabastamine . </s> <s> Schmidti paneme Andorra esimeseks sekretäriks , Räbovõitra Andorra julgeolekuülemaks , Häälest teeme Andorra esiajaloolase . </s> <s> Hääl hakkab kirjutama , kuidas andorra rahvas meid sajandeid ootas , kuidas ta meie soomusrongi lillede ja soola-leivaga lahkelt tervitas , " fantaseeris Artur . </s> </p>
<p> <s> " Miks mina just julgeolekuülemaks ? " tõrjus Räbovõitra . </s> </p>
<p> <s> " Ja kelleks sa ise hakkad ? " naeris Hääl . </s> </p>
<p> <s> " Vastupanuvõitlejaks . </s> <s> Mina koksan Räbovõitra maha , võtan temalt kalašnikovi , lähen mägedesse ja hakkan koos andorra rahvaga teie vastu sõdima , " määras Artur ka endale koha . </s> </p>
<p> <s> " Ma tänan sind lahke pakkumise eest , aga mulle jääb Andorra liiga pisikeseks . </s> <s> Ma olen nõus hakkama Hispaania või Prantsusmaa esimeseks sekretäriks , " teatas Schmidt . </s> </p></div2><div2 type="alaosa"><head> HÄÄL MINGU MAHA </head>
<p> <s> Kalesnikov ja Užin püüdsid mingit näilikkugi korda luua ja käisid nimesid kontrollimas . </s> <s> Aga ikka ei saanud nad aastaarvule pihta . </s> <s> Nüüd oli neil käes üle-eelmise aasta nimekiri . </s> </p>
<p> <s> " Kes teie sihuke veel olete ? " küsis Užin , nagu nad polekski eelmisel õhtul depoosööklas kohtunud . </s> </p>
<p> <s> " Kursant Hjajal , " raporteeris Hääl . </s> </p>
<p> <s> " Peab ütlema : kursant Hjajal , teenin Nõukogude Liitu , " õpetas Kalesnikov heatahtlikult . </s> </p>
<p> <s> " Ahah , " ütles Hääl . </s> </p>
<p> <s> " Hjajal , Hjajal . </s> <s> Mida teie siin teete ? </s> <s> Teid ei ole kirjas . </s> <s> Minge kohe maha ! </s> <s> Meie teid Kaitseministeeriumi kulul ei sõiduta , " kärkis Užin . </s> </p>
<p> <s> " Ei saa – rong kihutab , " ütles Hääl . </s> </p>
<p> <s> " Aga peale saite küll , jah , " osatas Užin . </s> <s> " Kuidas te peale oskasite tulla ja ei oska maha minna ? " </s> </p>
<p> <s> " Oodake , kui rong seisma jääb , siis lähete maha , " mahendas otsust Kalesnikov . </s> </p>
<p> <s> " Muidugi mine oma Anne kaissu , " kadetses Räbovõitra . </s> </p>
<p> <s> " Minu teada peab kõigepealt jagama toidumoona , " nõudis Schmidt . </s> </p>
<p> <s> " Saate , saate , " lubas Kalesnikov . </s> </p>
<p> <s> " Minu teada peab suhoi pajokki välja jagama kohe , " lausus Schmidt ja ohvitserid kadusid kiiruga järgmisse kupeesse . </s> </p>
<p> <s> " Miks mina pean sinu tööd tegema , Räbovõitra ? </s> <s> Sina pead meile toidumoona muretsema , " ründas Schmidt . </s> </p>
<p> <s> Räbovõitra kartis Schmidti , Schmidt kuulus tema jaoks ülemusteklassi . </s> <s> " Kuradi jama , sakuskat netu . </s> <s> Kui kaua ma pean varrukat nuusutama ? " püüdis Räbovõitra olukorda mahendada . </s> </p>
<p> <s> " Siis ära taha vzvoodiülem olla , kui sa asjaga hakkama ei saa , " torkas Schmidt . </s> </p>
<p> <s> " Viina on külluses , aga tõepoolest pole midagi peale hammustada , " kahetses Artur . </s> </p>
<p> <s> " Kui laseks jalga ja tuleks sügisel kafedrasse ohvitseripabereid nõudma ? </s> <s> Neil on nii suur segadus , et nemad ei saa iialgi teada , kes seal Klaipedas käisid ja kes mitte , " unistas Schmidt . </s> </p>
<p> <s> " Mis sa nende paberitega teed ? " küsis Hääl . </s> <s> " Läheb neid sul siis nii kangesti vaja või ? </s> <s> Minul on igatahes hea meel , et mind nimekirjas ei ole ja koju saadetakse . " </s> </p>
<p> <s> Kupeeuksele koputati . </s> <s> " Lubage , seltsimehed tulevased kolleegid-ohvitserid . </s> <s> Riik hoolitseb oma kaitsjate kõhutäie eest . </s> <s> Siin on teile kolme päeva toidumoon , " lausus major Kalesnikov ja tõstis kupeelauale Arturi ema toodud toidumärsi . </s> </p>
<p> <s> Schmidt oli tuntud kiirsööja , tema hävitas singivõileibu ja kirsimoosi otsekui õgard . </s> <s> Räbovõitra ei jäänud temast maha . </s> </p>
<p> <s> Oleks Kalesnikov toidupaki otse Arturile andnud , oleks too selle piinlikkusest vargsi prügikasti poetanud . </s> <s> Nüüd , teiste hundiisu nähes , hakkas tal kade ning ta asus kähku toidu kallale . </s> <s> Vaid Hääl paastus . </s> </p>
<p> <s> " Piiritus on hingerõõm , seda ei tohi kõhuorjusega rikkuda , " teatas Hääl . </s> <s> " Oleme Minskis ! " </s> </p>
<p> <s> " Siis oleme hoopis ära eksinud , " ütles Schmidt . </s> </p></div2><div2 type="alaosa"><head> SATIKATEGA SAUNAS </head>
<p> <s> Minskis istuti bussidele , ei möödunud kahte päevagi ja juba oldigi kohal . </s> </p>
<p> <s> Võibolla räägiti Klaipedast jälgede segamiseks , tegelik sihtkoht oli Lužnja , kasarmulinnak Klaipedast veidi eemal , mere ja kanali vahel . </s> <s> Mere nimeks oli Kura laht , kanali olid kaevanud Esimese maailmasõja ajal Vene sõjavangid . </s> <s> Selleks , et nende tööd innustada , oli kanalile pandud nende suure sõbra keiser Wilhelmi nimi . </s> <s> Kanalil ei olnud mingit eesmärki , see ei hõlbustanud laevasõitu , ei juhtinud vett märjemalt kohalt kuivemale , see oli kaevatud ainult selleks , et vang logeldes raisku ei läheks . </s> </p>
<p> <s> Kõigest sellest rääkis Hääl , kes juba ilma teoreetilist eeltööd tegemata kodust ei lahkunud . </s> </p>
<p> <s> Bussid peatusid metsa ääres , teel ootas neid Pukas kogemata rongilt maha jäänud alampolkovnik Ivaništšev , kogu operatsiooni ülem . </s> </p>
<p> <s> " Te hilinete kakskümmend neli tundi , seltsimehed , " noomis alampolkovnik rangelt kellale koputades . </s> <s> " See pole ilus . " </s> </p>
<p> <s> " Minu meelest seitsekümmend kaks , " täpsustas Schmidt vaikselt . </s> </p>
<p> <s> " Aga mis kuupäev õigupoolest täna on , mul on juba kõik sassi läinud , " tundis Ivanov huvi . </s> </p>
<p> <s> " Mis tähtsust sel on ? " ütles Schmidt . </s> <s> " Mina ei võtnud kellagi kaasa , ammu siis kalendrit . " </s> </p>
<p> <s> Ivaništšev saatis kursandid kasevihtu tegema . </s> </p>
<p> <s> Kursandid panid oma kompsud kraavipervele ja läksid metsa . </s> </p>
<p> <s> " Õige viht on kadakast , aga seda tibla aju ei võta , " kommenteeris saarlane Räbovõitra . </s> </p>
<p> <s> " Sa oled päris kangeks meheks hakanud . </s> <s> Näo ees puhta bolševik , aga nagu metsa saad , hakkad riigivastast juttu ajama , " imestas Artur . </s> <s> " Vaat kui lähen ja ütlen Ivaništševile , milline sa tegelikult oled . " </s> </p>
<p> <s> Metsas oli hoolikalt maskeeritud telksaun kuuma leiliga . </s> </p>
<p> <s> " Nadi küll , kui ameeriklane sulle vihtlemise ajal pommi kaela viskab . </s> <s> Kuidas sa lähed siis palja perssega kaevikusse võitlema ? </s> <s> Ei sobi kah , see alandab armeed . " </s> </p>
<p> <s> " Missugune peab olema Nõukogude sõdur ? </s> <s> Nõukogude sõdur peab olema täidest täiesti puhas , " õpetas ohvitserimundris Ivaništšev alasti poisse . </s> <s> " Igasugu satikad jäägu koju . </s> <s> Mis asi see on ? </s> <s> See on viht . </s> <s> Viht võetakse kätte , vaat siit . </s> <s> Seda nimetatakse varreks . </s> <s> Paljud sõdurid võtavad viha kätte vot siit . </s> <s> See on täiesti vale . </s> <s> See on sama kui võtta püss kätte torupidi . </s> <s> Aga siis võite te enda , mitte vaenlase pihta lasta . </s> <s> Muidugi , kui te ise olete vaenlased ... " ei lõpetanud Ivaništšev miskipärast lauset . </s> </p>
<p> <s> " Siit saunast võib satikad ainult külge saada , " kartis Oja . </s> </p>
<p> <s> " Talle meeldib meie tille ja perseid vahtida , " arvas Ivanov . </s> <s> " Tal on kõikide aastakäikude omad täpselt meeles ja ta mõõdab , kellel kõige suuremad on . " </s> </p>
<p> <s> Artur märkis Räbovõitra karvasel rinnal tätoveeritud ankrut . </s> <s> Ja kui hele nahk oli Häälel . </s> <s> Tõeline dekadendist intelligent , kes päevavalgust kardab . </s> <s> Ta polnud oma sõpra veel kunagi alasti näinud . </s> <s> Vaat , millistesse olukordadesse sõjavägi inimesed paneb . </s> <s> Ja kui imepisike riist oli Schmidtil . </s> <s> Ise tšempion kiirsöömises ja suur ühiskonnategelane . </s> <s> Ja milline päratu lohv oli Ivanovil ! </s> <s> Kuidas see pükstesse mahub ? </s> <s> Võibolla keerati see ümber reie , et ots nähtavale ei tikuks ? </s> </p>
<p> <s> " Surm Nõukogude Eesti satikatele ! " röökis vihtlemisest joovastudes Ivanov . </s> </p>
<p> <s> Seejärel toodi metsa alla taburetid , pikkade juustega tudengid pandi neile istuma ning naaberväeosa sõdurid pügasid vanaaegsete lambaraudade abil neil pead kiilaks . </s> </p>
<p> <s> " Mina käisin juuksuris , polkovnik Voinov veel ise saatis , " protesteeris Ivanov . </s> </p>
<p> <s> Ja ei käidudki eriti jõhkralt peale – sellel , kes taipas kõrvale viilida , jäid karvad alles . </s> </p>
<p> <s> Ka ei teinud pügajad oma tööd sadistliku rõõmuga , Artur tajus hämmeldunult , et pügajad tunnevad pügatavate vastu mingit kummalist solidaarsust . </s> </p>
<p> <s> Artur küll ei tundnud midagi kuskilt Baškiiriast või Turkmeeniast pärit nolgi vastu , kes oli temast vähemalt viis aastat noorem ja arvatavasti ei teadnudki , mis asi on ülikool . </s> </p>
<p> <s> " Tsiviilikad paneme siiasamasse kändude alla , neid ära ei anna , " õpetas suurte armeekogemustega Räbovõitra . </s> </p>
<p> <s> " Miks ma pean oma riided maa alla toppima ? </s> <s> Kas Nõukogude armees neile paremat kohta ei leita või , " torises Artur . </s> </p>
<p> <s> " Aga millega kursant Magnusson siis samovolkas hakkab käima ? " kaitses Räbovõitrat Schmidt . </s> </p>
<p> <s> " Kuule , Räbovõitra , mina ei saa aru , kas sa oled ohvitseride või inimeste poolt ? " umbusaldas Artur edasi . </s> </p></div2><div2 type="alaosa"><head> MILLEKS KÕLBAVAD HÜMN JA VANDETÕOTUS </head>
<p> <s> Veel enne , kui sõjaväevorm kätte anti , ulatas Kalesnikov alasti poistele Nõukogude armee vandetõotuse teksti ja käskis selle pähe õppida . </s> </p>
<p> <s> " Mina ei saa aru , " teatas Ivanov . </s> </p>
<p> <s> " Noh , seda pole eriti vajagi . </s> <s> Tarvis on vaid suud liigutada , " lausus Kalesnikov . </s> </p>
<p> <s> " Aga kuidas suud liigutatakse , näidake , palun ! </s> <s> Muidu teen ma vahest valesti ja siis tuleb jälle pahandusi . </s> <s> See Ivaništšev kohe ei salli mind , " kaebas Ivanov . </s> </p>
<p> <s> Kiilu ohvitseride üksmeelde Kalesnikov lüüa ei lasknud , ta oli selleks oma sõjaväele liiga lojaalne . </s> <s> " Ivaništšev on väga hea ohvitser . </s> <s> Nõukogude armees ei olegi halbu ohvitsere . </s> <s> Ja ka teist kasvavad head ohvitserid , küll te näete , " ütles major ja tegi minekut . </s> </p>
<p> <s> " Vandetõotuse tekst on riiklik saladus . </s> <s> See ei tohi sattuda vaenlase kätte , " hoiatas Ivaništšev . </s> </p>
<p> <s> " Aga miks siis Ivanovile anti ? " küsis Oja , aga Ivaništšev ei saanud naljast aru . </s> </p>
<p> <s> " Ma pühin sellega perset . </s> <s> Las teised pühivad takjalehtedega , mina sellega , " teatas Ivanov . </s> </p>
<p> <s> " Sellega on sitt pühkida . </s> <s> Liiga kõva paber . </s> <s> Takjalehega on parem , " jagas oma kogemusi Oja . </s> </p>
<p> <s> " Mis sest , et sitt ja kõva . </s> <s> Aga mõnus tunne on , kui vandetõotus su persepragu kraabib . </s> <s> See on sama mõnus kui Nõukogude Liidu hümni ajal pihku taguda , " nautis oma sõnu Ivanov . </s> </p>
<p> <s> " Kõige parem oleks värske Pravda . </s> <s> Millise mõnuga pühiks Brežnevi pildiga perset ! </s> <s> Aga seda pole politruk toonud , " lausus Hääl ja Artur imestas , et esimesed tunnid sõjaväes on muidu peenetundelisest teadusjüngrist teinud kaasalööja vängelõhnalistele naljadele . </s> </p>
<p> <s> Nii gimnastjorka kui püksid olid Arturile vastikud , eriti tülgastav oli traageldada krae külge valget paela . </s> </p>
<p> <s> " Kas te teate , miks vandetõotuse teksti ei tohi vaenlane näha ? " küsis Schmidt . </s> </p>
<p> <s> " Noh ? " andis Artur umbusklikult teisele sõna . </s> </p>
<p> <s> " Nad on igavesed posijad , nad kardavad tõemeeli , et vaenlane võib neilt tobedatelt lausetelt võlujõu röövida , " vastas Schmidt . </s> </p>
<p> <s> " Kuidas saab kommunist posija olla ? " õrritas Hääl . </s> </p>
<p> <s> " Aga sellepärast , et nad ei olegi õiged kommunistid , kes on sada protsenti materialistid , " vastas Schmidt . </s> </p>
<p> <s> " Ja sina oled ? " noris Hääl . </s> </p>
<p> <s> " Loomulikult , " vastas Schmidt . </s> </p>
<p> <s> Ivaništšev tõstis ühe kirsavoi kõrgele ja pidas ülistuskõne : </s> </p>
<p> <s> " Mis see on ? </s> <s> See on Nõukogude armee geniaalseim leiutis . </s> <s> Mida teeb see leiutis ? </s> <s> See viib jalaväelast edasi . </s> <s> Kas jalaväelane tohib paigal püsida ? </s> <s> Ei . </s> <s> Paigal püsiv jalaväelane on auto , millel ei ole mootorit . </s> <s> Nõnda on kirsasaabas jalaväelase mootoriks . </s> <s> Kirsasaabas laseb ühtpidi sisse puhast õhku ja laseb teistpidi välja musta õhku ja higi . </s> <s> Mis on sisse- ja väljalaskmine ? </s> <s> See on tuulutamine . </s> <s> Kirsasaabas tuulutab Nõukogude sõduri jalga , ja just sel põhjusel , et Nõukogude sõduri jalg oli tuulutatud , saavutas Nõukogude armee Suures Isamaasõjas võidu reeturliku Hitleri üle , kes kandis saksa saapaid ja kelle jalg oli tuulutamata . </s> <s> Kes oli Hitler ? </s> <s> Hitler oli nagu mootorita auto , kellel polnud tuult , kirsasaapaid ega mootorit . " </s> </p>
<p> <s> Kirsavoisid jalga tõmmata oli Arturi meelest lausa jube , jalarätid viskaski ta minema . </s> </p>
<p> <s> " Sokid on tšipuhhaa , aga jalarätid on vohh ! " ajas Räbovõitra uhkustades pöidla sirgu , kui Arturi jalarätid kraavipervelt endale korjas . </s> </p>
<p> <s> " Sa viskad jalarätid minema ? </s> <s> Aga mida sa sööma hakkad , kui kõht tühjaks läheb ? " küsis Ivanov . </s> <s> " Räbovõitra on vanem mees , suurte kogemustega , tema teab , kui hästi maitseb paks ja soe higi , kui seda jalarätilt leivale kaapida . </s> <s> Miks kaotas Hitler sõja ? </s> <s> Loomulikult sellepärast , et tal läks kõht tühjaks ning palja leiva järamine ei andnud talle jõudu ja indu . </s> <s> Mis on jõud ja ind ? </s> <s> See on leib , millele on peale määritud kirsavoihigi . " </s> </p>
<p> <s> Ivanovil endal aga lubati spooridel olla ketsides , jalaväelase ja kolmikhüppaja jalanumber oli 51 , ning sellise suurusega kirsavoisid Nõukogude armee ladudes ei leidunud . </s> </p>
<p> <s> " Sellepärast nad uue sõja kaotavadki . </s> <s> Meeste jalanumbrid algavad neljakümne seitsmest , " ütles Ivanov . </s> </p>
<p> <s> Räbovõitra oli kaasa võtnud märgid mereväeteenistusest , need hõõrus ta Arturi jalarätiga läikima ja kruvis maaväegimnastjorka rinnale . </s> <s> Räbovõitra oli sooritanud VTK esimese ja teise järgu , oli eeskujulik madrus ja parašütist , oli kommunistlik noor ja veel keegi , milliseid märke Artur dešifreerida ei osanud . </s> </p>
<p> <s> " Ma ei usu , et sa oled langevarjuga alla hüpanud , " kahtles Artur . </s> </p>
<p> <s> " Ega endal pole vajagi hüpata , " vastas Räbovõitra . </s> </p>
<p> <s> " Aga kust sa siis parašütisti märgi said ? " küsis Artur . </s> </p>
<p> <s> " Ostsin ! " imestas Räbovõitra Arturi naiivsust , kes sellise asja peale ei tule . </s> </p>
<p> <s> Kommunistlikud noored olid muidugi kõik , peale Schmidti , aga ainult Räbovõitra pani komsomolimärgi rinda . </s> </p>
<p> <s> Tegelikult oli ka Schmidt pooleldi kommunistlik noor , ehkki ta oli parteilane . </s> <s> Ja komsomolisekretärina oleks pidanud komsomolimärki kandma temagi . </s> </p>
<p> <s> " Seltsimehed kursandid , võtke eeskuju , " kiitis Räbovõitrat Ivaništšev . </s> </p>
<p> <s> " Kuule , kas sa siis kogu aeg mastist alla hüppasid , sinna tekile või kuidas seda laevapõrandat nimetatakse ? " nöökis Ivanov . </s> </p>
<p> <s> " Miks mastist ? " imestas Räbovõitra . </s> </p>
<p> <s> " Aga kuidas sa saad olla üheaegselt parašütist ja madrus ? " küsis Ivanov . </s> </p>
<p> <s> " Mul on tunne , et mina küll seda jama üle ei ela , " hädaldas Artur . </s> </p>
<p> <s> " Oleme koos , " ütles Hääl . </s> </p></div2><div2 type="alaosa"><head> ESIMENE ÖÖ </head>
<p> <s> Kasarm jättis jubeda mulje , sinna jõudsid nad surmväsinuna . </s> </p>
<p> <s> Ivaništšev näitas kõigile kätte narid ja ehkki alampolkovnik planeeris veel mingit rivistust , et värskete kursantide nimed ja arv lõpuks ometi kindlaks teha , ei tulnud sellest midagi välja . </s> </p>
<p> <s> Ivaništšev pomises midagi vastuhakust ja komandöri käsule mitteallumisest , aga lõpuks lõi temagi käega , nagu enne teda olid teinud teised ohvitserid . </s> </p>
<p> <s> Schmidt , Räbovõitra , Artur ja Hääl said nelja peale ühe öökapi . </s> <s> Räbovõitra torkas sinna oma kodusussid . </s> </p>
<p> <s> " Kasarmus on hea sussidega käia . </s> <s> Näiteks lenkomnatas või mujal , " seletas ta põhjuse , miks ta oli sussid kaasa võtnud . </s> </p>
<p> <s> " Selles idioodis on aeg-ajalt midagi sümpaatset , ehkki ta haiseb , " lausus Hääl . </s> </p>
<p> <s> Hääl pani öökappi türgi keele õpiku , grammatika ja türgi-inglise sõnaraamatu . </s> </p>
<p> <s> " Ma otsustasin , et ma ei hakka enne vene keelt õppima , kui türgi keel on selge , " ütles Hääl . </s> <s> " Keeled tuleb omandada ükshaaval , ja igatahes läheb mul türgi keelt rohkem vaja kui seda raudteemurret . " </s> </p>
<p> <s> Seejärel visati pikali , et kahekordset raudaset proovida . </s> </p>
<p> <s> Keegi karjus : " 3. juuli – putsi ! " </s> </p>
<p> <s> Teised kordasid kooris järel ning igaõhtune traditsioon oligi sündinud . </s> </p>
<p> <s> Kust ja kuidas , see jäi Arturile arusaamatuks . </s> <s> Aga paistis , et roppusega päevaga jumalagajätmine meeldis ka ohvitseridele . </s> </p>
<p> <s> Paljud uinusid kohe . </s> </p>
<p> <s> Arturil ei tulnud und , tema rähkles nari teisel korrusel . </s> <s> Ta polnud nii kõval asemel varem maganudki . </s> <s> Padi oli väike ja kare , kriipis põske . </s> <s> Väherdada ka ei saanud , raudnari naksus ja krigises . </s> </p>
<p> <s> Arturi all magas Hääl , paremal kõrval Schmidt ja Räbovõitra . </s> <s> Nad olid otsustanud kokku jääda , et üksteist toetada . </s> <s> Õigupoolest mingit üheskoos langetatud otsust polnudki , kokkujäämine oli loomulik ja iseeneslik , nagu poleks teisiti käituda saanudki . </s> </p>
<p> <s> " Sa oled üleval ? " sosistas alt Hääl . </s> </p>
<p> <s> " Jah , " vastas Artur . </s> </p>
<p> <s> " Oleme sõjaväes , " jätkas Hääl . </s> </p>
<p> <s> " Oleme , " oli Artur nõus . </s> </p>
<p> <s> " Näis , mis saab , " ütles Hääl . </s> </p>
<p> <s> " Näis , " vastas Artur . </s> </p>
<p> <s> " Ei tulegi meelde , mis kõik viimase kolme-nelja päeva ajal on juhtunud , " ütles Hääl . </s> </p>
<p> <s> " Kõigepealt olime Tartus . </s> <s> Aga see oli väga ammu , " arvas Artur . </s> </p>
<p> <s> " Kunagi sada aastat tagasi , " ütles Hääl . </s> </p>
<p> <s> " Öörahu ajal ei tohi rääkida , " keelas Räbovõitra , ehkki terve suur kasarmu oli sosinaid ja jutte täis . </s> </p>
<p> <s> " Sa ei pea ju pugema , kui ükski ohvitser ei näe , " suskas Artur , ehkki teadis , et Räbovõitra on ohvitseridele truu ka ohvitseride seljataga . </s> </p>
<p> <s> Räbovõitra ise pomises vandetõotust : " Ja , graždanin Sovetskogo Sajuza ... " </s> </p>
<p> <s> On ikka kohusetundlik ! </s> <s> Kuidas saab inimene elada nii , et tal ei ole asjasse mingit suhtumist , teeb , mis kästakse ? </s> <s> Aga Räbovõitra pomises üksinda , ta ei rääkinud kellegagi , nõnda ei rikkunud ka ustaavi . </s> </p>
<p> <s> Oja ja Ivanov magasid vasakul kõrval , aga nende asjad olid juba teises öökapis . </s> </p>
<p> <s> Sealtpoolt kuuldus võimast sportlasenorskamist . </s> </p>
<p> <s> Huvitav , kas norsata on kah keelatud , eriti kui see on tunduvalt kärarikkam kui vaikne sosistamine ? </s> </p>
<p> <s> Artur kartis , et ei saa hakkama , et ta ei suuda igal hommikul voodit üles teha . </s> <s> Alati , kui ta oli kuskil pioneeri- või spordilaagris olnud , oli sellepärast suur jama , kasvatajad , laagriülemad ja laagrikaaslased mõnitasid teda , et noh , kas on vaja ema kohale kutsuda . </s> <s> Ema tegigi tal kodus voodit , sellega ema teda terroriseeriski . </s> <s> Mõnikord oli ta leidnud laagrikaaslase , kes kommide või rubla eest oli hommikuti ta aseme korrastanud , aga keda oli leida siin ? </s> </p>
<p> <s> Schmidt ja Hääl olid nii head sõbrad , et neile ei sobinudki niisugust ettepanekut teha , sest kuidas sa palkad sõbra tentsikuks ? </s> <s> Ja ega nad ei hakkaks kah , irvitaksid pisut ja siis saadaksid pikalt . </s> </p>
<p> <s> Oja või Ivanov ? </s> <s> Neilt võib üle kaela saada , kui lähed neile seesugust teenistust pakkuma . </s> </p>
<p> <s> Aga Räbovõitra ? </s> </p>
<p> <s> Tema sobiks küll , ehk poleks tal ka midagi selle vastu , tema teeks rahulikult igal hommikul teiste nähes Arturi voodit , peaks lolliks neid , kes niisugusest ärist loobusid , ja veel lollimaks Arturit , kes ilmaasjata raha tuulde loobib . </s> <s> Aga häda oli selles , et Arturil polnud kuigi palju raha kaasas . </s> </p>
<p> <s> Võibolla oleks Räbovõitra nõus tema voodit korda tegema võlgu ? </s> <s> Nõnda , et Artur sügisel Tartus maksaks ? </s> </p>
<p> <s> Uhke tunne oleks küll , kui vzvoodiülem oleks sinu asemesättija , mõtles Artur . </s> </p>
<p> <s> Artur mõtles vojennajale ja poistele . </s> </p>
<p> <s> Tartus kulges ta elu kohviku ja seminarka raamatukogu vahel , kõige närusem päev oli reede , mil tuli Riiamäele kafedrasse minna . </s> </p>
<p> <s> Seal tekkisid inimeste vahel hoopis teised suhted , esiplaanile tõusid hoopis teised inimesed . </s> </p>
<p> <s> Kohvikus , õllesaalis ja raamatukogus ei pandud mõnda meest tähelegi , kes aga kafedras oli suur boss , kärkis ja paukus kaastudengite peale . </s> </p>
<p> <s> Kafedrast eemal , tsiviilkeskkonnas , oli jälle vagur hiireke . </s> </p>
<p> <s> Kafedra muutis inimese iseloomu , ainult tugev isiksus Schmidt oli igal pool üks- ja seesama . </s> <s> Hääl oli aus poiss , temal arendas , kafedra välja protestivaimu , mida muidu polnud üldsegi tunda . </s> <s> Ka Räbovõitra polnud tavaliselt nii suur tallalakkuja nagu kafedras . </s> <s> Aga Ivanov paistis olema pullimees igal pool . </s> </p>
<p> <s> Artur oli Ivanovi peale pisut solvunud . </s> <s> Kui vähe tähelepanu Ivanov talle pööras ! </s> </p>
<p> <s> Suures seltskonnas silma paista oli Ivanovile märksa olulisem kui Arturiga mõni sõna juttu rääkida . </s> <s> Ja Artur manitses ennast : ära mine teisele oma sõprust pakkuma , teine põrkub kohe tagasi , ehk peab sind veel pederastiks ja kuulutab sellest seljataga . </s> </p>
<p> <s> Ja vojennaja oli vastik , oh , kui vastik ja piinav ! </s> </p>
<p> <s> Tavaline sõjaväeskäimine oleks ilmselt talutavam , sest seal lööd enda järel ukse kinni , ja kogu lugu . </s> <s> Normaalne tsiviilelu ja vabadus ei peibuta sind , sa oled nende kasutamise enda jaoks kaheks-kolmeks aastaks edasi lükanud , sa harjutad end teadlikult totruste , sadismi ja idiootsustega . </s> <s> Aga käia igal reedel kafedras ! </s> <s> Elada kuus päeva nädalas harjumuspärast tudengielu ning ühel päeval sukelduda võõrkeelsesse absurdsusesse ja nürimeelsusesse . </s> </p>
<p> <s> Arturil kippus oksemaik kurku juba siis , kui ta reedel hommikupimedas Riiamäest üles astus . </s> <s> Mida lähemale ta kafedrale jõudis , seda vastumeelsemaks läks . </s> <s> Ja ega ta ei käinudki seal kuigi tihti . </s> <s> Arstiteaduskonna tudengid muretsesid õllekas mõne kannu eest tõendeid , mis vabastuse andsid , ise võis välja mõelda kõikvõimalikke põhjusi , miks tulla ei saa . </s> <s> Ühel reede hommikul ilmus Artur küll kohale , pöördus aga kohe Kalesnikovi poole , et näete , toodi puid ja briketti , kuidas sa jätad need terveks päevaks kõnniteele vedelema . </s> <s> Kalesnikov noogutas osavõtlikult , ta oli mõistlik mees ning Artur võis jälle terve päeva õllesaalis istuda . </s> <s> Kord näitas Artur Kalesnikovile eestikeelset jalgrattaluba , Kalesnikov ütles selle peale , et eks te siis minge , kui peate , käsk on vanem kui meie . </s> <s> Artur ei teadnud , mis asjaks Kalesnikov tema isa jalgrattaluba oli pidanud . </s> </p>
<p> <s> Puudujatepäevikut pidas vzvoodikomandör Räbovõitra . </s> <s> Artur kirjutas puudutud päeva lahtrisse Tartu SK , tal endal ei olnud aimu , mida see tähendab , ning ta ei teadnud , mis teised selle kohta arvasid . </s> <s> Tartu Sõjakomissariaat ? </s> <s> Tartu Spordiklubi ? </s> <s> Suusakateeder ? </s> <s> Võimalusi oli kümneid , ja vabandava põhjusena </s> </p>
<p> <s> SK-d igatahes aktsepteeriti . </s> <s> Isegi Räbovõitra ei saanud aru , tema lihtsalt ei suutnud uskuda , et keegi julgeb nii häbematult ohvitseridele valetada . </s> </p>
<p> <s> Kafedra tõstis esile hoopis teistsugused liidridki , sõnakuulelikumad ja nürimeelsemad . </s> <s> Kes oleks tsiviilelus andnud mingi ürituse juhtimise Räbovõitrale ? </s> <s> Mitte keegi . </s> <s> Aga kafedras oli Räbovõitra suur nina . </s> <s> Ja mis kõige imelikum – tal ei olnud seal ainult ametlikud suhted , nagu need vzvoodikomandöril ja ohvitseril paratamatult pidid olema . </s> <s> Ta koguni sõbrunes nendega ! </s> <s> Käis Hiinalinnas neil külas , võttis nendega viina , pärast rääkis , kuidas ja kus Užin , Kalesnikv ja veel mõni elab . </s> </p>
<p> <s> Artur poleks endale külla lasknud ei Räbovõitrat ega ühtegi ohvitseri . </s> </p></div2><div2 type="alaosa"><head> RÄBOVÕITRA NAISEVÕTMISED </head>
<p> <s> Räbovõitra oli üldse üks veider sell . </s> <s> Ta oli otsaeest juba juustest paljas , ta oli teistest paarteist aastat vanem , juba kolmekümneneljane . </s> <s> Ta oli muidugi täielik tobu , aga kummati polnud ta vähemalt hinnete järgi Häälest kehvem õppija , mõlemad said Marxi-nimelist stipendiumi . </s> <s> Aga nende õppimisviisid erinesid teineteisest totaalselt . </s> <s> Kui Hääl teadis kõike nagu iseenesest , siis Räbovõitra süsteem oli supertuupurlik . </s> <s> Mees istus oma kiilaneva peaga seminarkaraamatukogu esimeses pingis , luges seal alul peatüki mitu korda läbi , seejärel kirjutas peast selle ümber . </s> <s> Siis võrdles seda , mis oli õpikus ja paberil . </s> <s> Kui sisse oli lipsanud viga , siis luges ta uuesti peatüki paar korda läbi ning kirjutas jälle mälu järgi paberile . </s> <s> See meetod kulutas palju paberit , ent tõi kõrge stipi näol rahagi sisse . </s> <s> Seminarka prügikastid olidki täitunud peamiselt Räbovõitra kirtseldustest . </s> <s> Käekiri oli tal lapselikult suur ja kandiline , paberit käis ta näppamas dekanaadis ja komsomolikomitees . </s> <s> Ometi oli sellest kasu , Räbovõitral olid kõik puhta viied . </s> <s> Tema usinust ja püsivust oli märgatud , ta töötas veel NLKP ajaloo kateedris ja saatis igal kuul koju Saaremaale emale pisut raha . </s> </p>
<p> <s> Teised tudengid lõid Tartus laiaks vanemate saadetud raha ! </s> </p>
<p> <s> NLKP ajaloo kateedrisse oli Räbovõitra vormistatud kui veerand kohaga assistent , tema töö sisuks oli kateedriülema publikatsioonidesse vajalike Brežnevi ja Lenini tsitaatide otsimine . </s> <s> Kateedriülemal oli häguselt meeles , et Brežnev ja Lenin on kuskil umbes niimoodi kirjutanud , Räbovõitra kohus oli see koht üles otsida ja täpne tsitaat välja kirjutada . </s> </p>
<p> <s> Räbovõitral oli kange himu astuda parteisse , ta ajas neid asju Schmidti kaudu . </s> </p>
<p> <s> " Kuule , ma saan varsti kolmkümmend viis , langen komsomolist välja , kaotan igasuguse parteilisuse , mulle ei anta enam dopuskeid . </s> <s> Ma ei tohi enam NLKP ajaloo kateedri raamatukogusse sissegi astuda . </s> <s> Häbi kah . </s> <s> Teised kõik on parteilased , mina pole varsti enam komsomolgi , saa aru ! " oli põhjendanud ja mangunud Räbovõitra . </s> </p>
<p> <s> " Ütle ausalt , miks sa parteisse kipud ? " oli uurinud Schmidt . </s> </p>
<p> <s> " Ausalt või ? </s> <s> Kui tahad päris ausalt , siis – selleks , et igamees mulle varba peale ei kuseks , " oli Räbovõitra aus olnud . </s> </p>
<p> <s> " Aga veendumused ? </s> <s> Aga kommunistlik maailmavaade ? </s> <s> Minu arvates sul niisuguseid asju ei ole , " oli vastanud Schmidt . </s> </p>
<p> <s> " ON küll ! " vaidles Räbovõitra . </s> </p>
<p> <s> " Kommunist on alati lihtrahva poolt , aga sina poed ülemustele , " õrritas Schmidt . </s> </p>
<p> <s> " Mina olen teiste kommunistide poolt ! " selgitas Räbovõitra . </s> </p>
<p> <s> " Parteisse ei astuta , parteisse kutsutakse , " oli Schmidt lõpetanud otsustavalt Räbovõitra püüdlemised . </s> </p>
<p> <s> Räbovõitra oli vallaslaps , ta passi ja sõjaväepiletisse oli isanime asemel kirjutatud ta ema nimi , tema oli Jaan Elleni poeg Räbovõitra , mida ta ise kangesti häbenes ja mille pärast teised teda kangesti nokkisid . </s> </p>
<p> <s> Kui Schmidt liikus seltskonnas nagu iluuisutaja poognaid võttes , siis Räbovõitra koperdas nagu lehm libedal jääl . </s> </p>
<p> <s> Nende kursusel vist polnudki tüdrukut , kellele Räbovõitra ei oleks abieluettepanekut teinud . </s> <s> Hääle pruut , nende kursuse kauneim ja populaarseim neiu , rjadavaja Anne Toomepuu oli selle õnne osaliseks saanud juba kolm korda . </s> </p>
<p> <s> Harilikult käis see nii . </s> <s> Räbovõitra läks Tähe tänava kluppi tantsima , valis paraja kandidaadi välja , kontrollis , ega tollel abielusõrmust sõrmes ei ole , ning sosistas siis paari õõtsumisminuti järel tüdrukule kõrva : " Ega mina niisama ei taha , mina võtan kohe naiseks . " </s> <s> Neiu vaatas siis Räbovõitrale jahmunult näkku , taipas lõpuks , millest jutt käib , ning plagas minema , jättes Räbovõitra üksi keset tantsupõrandat . </s> <s> Ja Räbovõitra läks Leningradi maantee intrisse nutma , tihkus patja seni , kuniks toakaaslased koju tulid . </s> </p>
<p> <s> Siiski oli ta aus poiss , pidi Artur tunnistama , ta andis isegi raha võlgu , mida ülikoolis naljalt ei tehtud . </s> </p>
<p> <s> Kord astuski Artur Räbovõitra ühikatuppa õlleraha laenama , sest parajasti käis kuskil kõrvaltoas pidu ning raha ja õlu olid otsas . </s> </p>
<p> <s> " Siin sa siis oled ! </s> <s> Sinu konjak ootab sind siin juba kolm nädalat , " ütles Räbovõitra pärast seda , kui Artur oli sisse astunud . </s> </p>
<p> <s> Mis konjak , miks ta just teda ootab ? oli Artur üllatusest rabatud . </s> </p>
<p> <s> Selgus , et Artur ja Räbovõitra olid konjaki peale kihla vedanud , kas mingi pisiasi on nii või naa , Räbovõitra oli entsüklopeediast järele kontrollinud , Arturil oli õigus olnud , Räbovõitra oli kaotajana konjaki ostnud , millele Artur polnud suvatsenud järele tulla . </s> </p>
<p> <s> Konjaki peale veeti kihla vasakule ja paremale , kõigil oli kihlvedu paari minuti pärast ununenud , aga näe , Räbovõitra oli hoopis teisest puust mees . </s> </p>
<p> <s> Tol õhtul jõid nad õlle asemel konjakit , millega seltskond oli väga rahul . </s> <s> Räbovõitra mängis neile bajaani , mille poiss oli punalipulises mereväes selgeks õppinud . </s> </p>
<p> <s> Ja Räbovõitra luuletas , tema luuletusi avaldas ülikoolileht . </s> </p>
<p> <s> Hääl pidas Räbovõitra luuletusi õudseteks , aga Arturile mõned neist päris meeldisid . </s> </p></div2><div2 type="alaosa"><head> LENINLIKUD ARVESTUSED </head>
<p> <s> Schmidt oli ka veidi imelik , tema kandis lipsu ja ülikonda , kui tudengi kohustuslik vorm Tartus oli džiinid , ja mida koledamad ja lõhkisemad , seda parem . </s> </p>
<p> <s> Schmidt ei olnud vallaslaps nagu Räbovõitra , Schmidti ema ja isa olid olnud Eesti ajal põrandaalused revolutsionäärid , kes olid kaua kinni istunud . </s> <s> Artur elas Schmidti ema esimese mehe nimelises tänavas , too oli ka revolutsionäär ja vang olnud . </s> </p>
<p> <s> Küllap varsti tulevad ka Schmidti ema ja isa nimelised tänavad , kui neid enam ei ole , ning kui enam ka Schmidti ei ole , siis tuleb Schmidti-nimeline tänav . </s> </p>
<p> <s> Võibolla mahalaskmishirmust , võibolla muust , aga Schmidt ei lasknud kellelgi lauset lõpetada , muudkui irvitas ja rääkis vahele . </s> <s> Aga kui tema suu lahti tegi , jäid kõik vait ja kuulasid hoolega . </s> <s> Artur oli aeglase rääkimisega , teda häiris välkreageerija Schmidti komme teiste juttu katkestada kõige rohkem . </s> </p>
<p> <s> Schmidt oli poliitik , mängumees , tema ümber hõljus salapärane aura , mis kütkestas nii noormehi kui neide . </s> <s> Kindlasti oli ta Ajaloo-Keeleteaduskonna kuulsaim tudeng . </s> <s> Usutavasti ei olnud tal ainukestki sõpra , aga tema ligiduses parvles alati trobikond edevaid , andekaid ja mõjuvõimsaid noormehi , kelle eneseteostust ta kuidagi turgutada oskas ning kellele ta jagas hüvesid , milliseid ülikooli komsomolisekretäril ei olnudki nii vähe . </s> </p>
<p> <s> Schmidt nihutas enda asemel alati esimese sekretäri positsioonile kellegi teise , kes pidi aga Schmidti sõna kuulama . </s> <s> Kui tuli pahandusi – aga neid tuli ühtepuhku , sest parteitšinovnikud ei sallinud ülikooli komsomolikomiteed silmaotsaski – , sai vastu kaela esimene sekretär , Schmidti ankeet ja arvestuskaart jäid puhtaks . </s> </p>
<p> <s> Kõik ütlesid , et Schmidt paneb teiste päid pakule , eriti nende omi , kellega lähedalt läbi käib . </s> </p>
<p> <s> Ent Schmidt oskas teise mehe karistuse mahendada peaaegu olematuks , nõnda et tol jäi igal juhul pea otsa . </s> </p>
<p> <s> Schmidt nõudis endale truudust ja vastutasuks pakkus ta tulevikus ministripõlve ja muidu viisakat elu . </s> <s> Juba ülikooli ajal saadi Schmidti kaudu Poolasse ja Ungarisse ehitusmalevasse , temalt jõudis seltskonnani ülisalastatud ühiskonnas kõrgelt hinnatud informatsioon , millist ainult tema jagada sai . </s> <s> Ikka ja jälle kuuldus tudengkonnas : " Seda ütles Schmidt ise ! " ning see oli argument , mille vastu enam suurt ei vaieldud . </s> <s> Schmidti kõrge autoriteet oli toonud talle ka kadedaid vaenlasi , aga need olid siiski vähemuses ja pidid oma viha varjama , ootama Schmidti troonilt kukutamiseks paremaid aegu . </s> <s> Aga Schmidt oli kaval , ta ei lasknudki neil aegadel tulla . </s> <s> Arturile oli Schmidt ühel päeval rääkinud , et kaheksa ENSV ministrit on venelased , kellel on ka vene naine ja kelle lapsed õpivad vene koolis , üheksal eestlasest ministril on vene naine ja neist kuue lapsed õpivad vene koolis ning nende kodune keelgi on vene keel ja ainult kolm ENSV ministrit on eestlased , kes on ka eestlasega abielus , ning neist kahe lapsed õpivad eesti koolis , ühel polegi lapsi . </s> </p>
<p> <s> Ja iseenesest mõistetavalt kuulus nende kolme hulka Schmidti isa . </s> </p>
<p> <s> Artur oli seda juttu igal pool edasi rääkinud ning ta oli tundnud , kuidas temast viivuks lugu peeti , sest ta valdas harukordset informatsiooni . </s> <s> Schmidtil oli aga niisugust statistikat varrukast puistata , ehkki ta seda igaühele kuulutama ei läinud . </s> </p>
<p> <s> Artur ei saanud Schmidtist aru . </s> </p>
<p> <s> Tal oli korraga nii dissidendi kui riigitruu inimese kuulsus . </s> </p>
<p> <s> Leninlikku arvestust Arturilt ja Häälelt vastu võttes oli Schmidt neid hullul kombel pinninud . </s> <s> Nad olid arvestuse kohustuselahtrisse kirjutanud formaalse " Kavatsen paremini õppida " , ja arvanud , et sellest piisab . </s> </p>
<p> <s> " Kuidas saab sinust paremini õppida ? " oli küsinud Schmidt Häälelt . </s> </p>
<p> <s> " Ausalt öeldes oskan ma veel võrdlemisi kehvalt türgi keelt . </s> <s> Pean seda kõvasti juurde õppima . </s> <s> Lenin ka oli türklastega suur sõber , mäletad küll , kuidas ta Atatürgile lahmaka maad kinkis , " oli põhjendanud Hääl . </s> </p>
<p> <s> Ajalugu polnud tarvis Schmidtile seletada , seda teadis ta ise . </s> </p>
<p> <s> " Ja sina , kolmemees ? </s> <s> Miks sina paremini ei õpi , kuigi oled võtnud leninliku arvestuse sooritamise kohustuseks oma õppeedukuse tõstmise ? " oli Schmidt rünnanud komsomolikomitees Arturit . </s> </p>
<p> <s> " Ma ei ole kirjutanud , et tahan tõsta oma õppeedukust . </s> <s> Kirjutasin , et kavatsen paremini õppida . </s> <s> Ja seda olen ma teinud . </s> <s> Olen kahel viimasel aastal peatähelepanu pööranud vojennajale . </s> <s> Seal on mul neljad-viied . </s> <s> See on muu jaksu ära võtnud , " oli Artur ajanud pada . </s> </p>
<p> <s> " Olgu , " oli Schmidt alustanud meeleolude peilimist . </s> <s> " Oletame , et te olete ühiselamus ja seal käib õllepidu ... " </s> </p>
<p> <s> " Me oleme tartlased , me ei ela ühikas , " oli vaielnud Artur . </s> </p>
<p> <s> " Aga õllepidudel käite seal ikka . </s> <s> Oletame , et keegi hakkab seal laulma " Aitsihh-aitsahh , oi velled , me metsavennad , eestlased ... " või kuidas see rumal joru käiski . </s> <s> Mida teie siis teete ? " oli Schmidt olnud väga range ja printsipiaalne . </s> </p>
<p> <s> " Mis laul see niisugune on ? </s> <s> Ma ei teagi sellist , " oli Artur pada edasi ajanud . </s> </p>
<p> <s> " Mis ma teen ? </s> <s> Kaasa laulan , Schmidt ! </s> <s> Olen koos sinuga seda laulu õlle taga laulnud , " oli Hääl vastanud otse . </s> </p>
<p> <s> " Informeerima peab ! " oli nõudnud Schmidt . </s> </p>
<p> <s> Artur ja Hääl olid ehmatanud . </s> <s> Kas tõesti peab informeerima julgeolekut ? </s> <s> Sellist soovitust poleks nad Schmidti suust uskunud . </s> </p>
<p> <s> " Mida sa silmas pead ? " oli Hääl tõmbunud tõsiseks . </s> </p>
<p> <s> " Peab komsomolikomiteed informeerima , et meie lauljaid kaitsta saaksime . </s> <s> Nagunii saab julgeolek teada , sest niikuinii on lauljate hulgas nuhk , kes vahest seda laulu alustaski , " oli Schmidt olnud resoluutne . </s> </p>
<p> <s> Ja Artur ja Hääl ei olnud saanudki märget leninliku arvestuse sooritamise kohta . </s> <s> Oli lähenemas 22. aprill 1970 , Lenini 100. sünniaastapäev . </s> <s> Tekkis oht , et Artur ja Hääl visatakse alul komsomolist ja hiljem loogiliselt ülikoolist välja . </s> <s> Päev enne kella kukkumist oli Schmidt nad ise üles otsinud , esitanud oma tingimuse : </s> </p>
<p> <s> " Kui parteisse astute , siis saate arvestuse . </s> <s> Näed , blankett on siin , täitke kohe avaldus ära . " </s> </p>
<p> <s> " Miks me peaksime parteisse astuma ? " oli torisenud Artur . </s> <s> " Ma kardan , et ma pole veel piisavalt küps selleks , et hakata bolševikuks . </s> <s> Ma tahan veel karastuda . " </s> </p>
<p> <s> " Just teiesuguseid on seal väga vaja . </s> <s> Paneme koos neile vanadele mölakatele ära ! " oli selgitanud Schmidt . </s> </p>
<p> <s> Ärapanemine tähendas võimu Schmidti kätte andmist , mis polnudki kõige halvem võimalus . </s> <s> Loomulikult olid Artur ja Hääl keeldunud , parteisseastumine oli nende meelest reetmine . </s> </p>
<p> <s> " Aga kuidas sa siis komsomolis oled ? " oli Schmidt küsinud ja Artur oli õlgu kehitanud . </s> <s> " Järelikult poolreetur sa juba oled , " oli Schmidt edasi keelitanud , aga Arturit ta õnge ei püüdnud . </s> </p>
<p> <s> " Varsti visatakse välja , sest meil on leninlik arvestus sooritamata , siis saame jälle ausateks inimesteks , " oli öelnud Hääl . </s> </p>
<p> <s> " Ja sina ! </s> <s> Mis ajaloolane sust saab , kui sa parteisse ei astu . </s> <s> Sind ei lasta aspirantuurigi , " oli Schmidt Hääle käsile võtnud . </s> <s> " Sa ei saa ei kandidaati ega doktoritki kaitsta , kui sa parteis ei ole , pea meeles ! " </s> </p>
<p> <s> " Mul pole seda vajagi . </s> <s> Uurin vaikselt oma Türgi teemat , saan ilma aspirantuurita ja tiitliteta hakkama . </s> <s> Õigust raamatukogus käia ei saa minult keegi ära võtta , ehkki ma bolševik pole . </s> <s> Või saab ? " oli Hääl läinud teravaks . </s> </p>
<p> <s> Seejärel oli öelnud Schmidt , et tegelikult andis ta neile kohe leninliku arvestuse , muidu poleks neid enam ammu ülikooli nimekirjas . </s> </p>
<p> <s> Veel hullemini oli Schmidt aga nöökinud Hääle pruuti Anne Toomepuud . </s> </p>
<p> <s> Anne oli kohustuselahtrisse kirjutanud , et kavatseb Lenini 100. juubeliks õppida leninlikult tagurpidi uisutama . </s> <s> Oli ju teada , et Leningi oli tubli uisutaja . </s> <s> Leninlikku arvestust komsomolibüroos sooritades oli ta vabandanud , et juhtus soe talv , jääd ei tulnud , liuvälju ei tehtud ning seetõttu jäi tal võetud kohustus täitmata . </s> </p>
<p> <s> " Kui täitmata , siis komsomolist välja , " oli ähvardanud Schmidt , kes Anne suhtes sugugi ükskõikne polnud . </s> </p>
<p> <s> Komsomolist väljaviskamine tähendas automaatselt ülikoolistki eemaldamist . </s> </p>
<p> <s> " Aga milles mina süüdi olen ? </s> <s> Meil ei ole ju kunstlikku jääd nagu välismaal , " oli kaitsnud end Anne . </s> <s> " Võibolla komsomol komandeerib mind välismaale , et ma saaksin täita leninlikuks arvestuseks võetud kohustuse ? " </s> </p>
<p> <s> " Kui Hääl parteisse astub , saad sina arvestuse , " oli kaubelnud Schmidt . </s> </p>
<p> <s> " On teil aga imelikud tingimused , " oli imestanud Anne . </s> </p>
<p> <s> " Ja sina võid ka astuda , kui just tahad , " oli Schmidt olnud suuremeelne . </s> </p>
<p> <s> " Juba sellepärast ei astu , et seal valitsevad – nagu ma kuulen – mingid patriarhaalsed hoiakud , " oli vastanud Anne ning Schmidt oli vastupanu märgates kergelt loobunud oma tingimusest ning Annegi oli lõppude lõpuks sooritanud leninliku arvestuse , ehkki talv oli olnud jäätu . </s> </p>
<p> <s> " Pidas ennast kavalaks , tahtis selle nipiga Annet parteisse meelitada , et temaga seal mehkeldama hakata , " oli kommenteerinud Hääl . </s> </p>
<p> <s> " Imelik , et ta meid kogu aeg parteisse veab ? " oli öelnud Artur . </s> </p>
<p> <s> " Niisugune on kurjategijate komme . </s> <s> Kui nad on ise varastanud , siis tahavad nad , et teised inimesed kah varastaksid . </s> <s> Kurjategijad ei salli ausaid tõekspidamisi ja moraalseid veendumusi , " oli seletanud Hääl . </s> </p>
<p> <s> " Aga Schmidt ütleb , et ta tahab meile head , " oli lõpetanud Artur . </s> </p>
<p> <s> Artur mõtles tihti , millel rajaneb Schmidti kadestamisväärselt kõrge autoriteet ja populaarsus tudengkonnas ? </s> <s> Ilmselt inimeste psühholoogia põhjalikul tundmisel , selle abil võis ta igaüht manipuleerida . </s> </p>
<p> <s> Schmidt nagu aimas igaühe omakasupüüdlikke salamotiive , ta korjas enese ümber patuga inimesi , kelle patt tegi neid kuulekaks ja truuks Schmidtile . </s> </p>
<p> <s> Oma ümbruskonnalt ei vajanud Schmidt ei teadmisi ega organiseerimisoskusi , kõike seda jätkus tal endal piisavalt . </s> <s> Schmidt vajas ainult lojaalsust enese ümber ning lojaalsetele poistele tasus ta heldelt . </s> </p>
<p> <s> Kummati oli Schmidt üks väheseid komsomolitegelasi , kes ise ei hoolinud omakasust . </s> </p>
<p> <s> " Tead , kus kafedra tegelased käisid . </s> <s> Nemad tegid endale Lenini 100. aastapäevaks ekskursiooni mööda Lenini paiku . </s> <s> Ja kas arvad , et nad olid Leningradis , Moskvas ja Šušenskojes ? </s> <s> Tutkit ! </s> <s> Nad käisid Zakopanes , Tamperes , Zürichis , Pariisis ja Londonis . </s> <s> Kõik ülikooli kulul , kogu kambaga – 35 inimest , " hiilgas jälle oma informeeritusega Schmidt . </s> </p>
<p> <s> " Kust sina neid asju tead ? " kahtlustas Artur . </s> </p>
<p> <s> " Neil oli komsomoli soovitust vaja . </s> <s> Ja mina kirjutasin selle neile , " tunnistas Schmidt . </s> </p>
<p> <s> " Ja mis tingimusel ? " uuris Artur edasi . </s> <s> " Et nad sind kaasa võtaksid , eks ole ? " </s> </p>
<p> <s> Schmidt ei olnud väga suur valetaja , kui olukord vähegi lubas , siis püüdis ta tõtt rääkida . </s> <s> " Noh , enam-vähem , " tunnistas Schmidt . </s> </p>
<p> <s> " Tahad nendega koos tulevasi dessandi kohti välja valida ? " küsis Hääl . </s> </p>
<p> <s> " Mind jäeti viimasel hetkel maha . </s> <s> Minu asemel sõitis Ivaništševi baaba , " irvitas Schmidt . </s> </p>
<p> <s> Kõige rohkem meeldis Schmidtile teadusliku kommunismi õppejõududega vaielda teemal , mida Lenin ja Marx tegelikult kirjutasid ja mõtlesid . </s> </p>
<p> <s> Keegi ei saanud aru , kas ta teeb pulli või võtab asju tõsiselt . </s> </p>
<p> <s> Aga õppejõud kartsid teda , sest poiss oli neis küsimusis õppejõududest targem . </s> </p>
<p> <s> " Tema trügib võimule spordi pärast . </s> <s> Ta on juba vere poolest mängur , " otsustas Artur . </s> </p>
<p> <s> " Mis kuradi mängur ? </s> <s> Punaste võsu sihuke , " kirus Hääl . </s> </p></div2><div2 type="alaosa"><head> KLASSIVEND HÄÄL </head>
<p> <s> Toomas Hääl oli lihtsalt Arturi sõber , kes rääkis Arturist seljatagagi hästi . </s> </p>
<p> <s> Tegelikult oli ülikool üks suur kuulujuttude levitamise plats , kus ikka püüti konkurenti haavata pahatahtliku kõlaka lendulaskmisega . </s> </p>
<p> <s> Arturile läks see valusalt hinge , kui teda kas nuhiks või pederastiks peeti , ehkki ta ei teadnudki poissi , kelle kohta seda ei räägitud . </s> <s> Ka Artur oli ise teiste kohta alusetut laimu edasi rääkinud , oli seega aidanud hirmuõhkkonda üles kütta , oli aidanud levitada KGB-le vajalikku müüti KGB kõikvõimsusest ja kõikjaleulatavusest . </s> <s> Ja kui Artur siis Annelt kuulis , et Hääl peab teda endast andekamaks ajaloolaseks , kuulus ta poolehoid Häälele täie südamega . </s> </p>
<p> <s> Nad olid Häälega esimesest klassist koos õppinud , neil oli ühine hobi – nad mõlemad pidasid maailma suurimate linnade edetabelit . </s> <s> Neid võis kuulda omavahel ajamas veidrat juttu : </s> </p>
<p> <s> " Ma kardan , et São Paulo läheb Riost mööda . </s> <s> Paulo on viimase viie kuuga kasvanud 450 000 tuhande elaniku võrra , Rio ainult 290 000 , " kurtis Artur . </s> </p>
<p> <s> " Nad on veel nii lollid , et pidurdavad Rio arengut , viivad pealinna kuhugi päradžunglisse , " hindas Hääl Brasiilia võimude tegevust . </s> </p>
<p> <s> Nemad mõlemad olid Rio de Janeiro poolt . </s> </p>
<p> <s> " Rio on ikka maailma kauneim linn , São pole muud kui üks tööstuslinn , kus kolmekümnekorruseliste majade õuele ehitatakse neljakümnekorruselisi maju , " halvustas Hääl maailma kõige kiiremini kasvavat asumit . </s> </p>
<p> <s> Kui aga Schmidt tuli lihtsameelselt küsima , kas New York on endiselt maailma suurim linn , said nad tükk aega naerda . </s> </p>
<p> <s> " Mida sa selle all mõtled : maailma suurim linn ? " olid nad täpsustanud peaaegu ühest suust . </s> </p>
<p> <s> Kuidas seletada komsomolitegelasele , mis on päris linn oma munitsipaalpiirides , mis on linn koos eeslinnadega ja mis on linnastu ning et aglomeratsioon ei ole ainult geoloogiline termin , vaid ka urbanisatsiooniline ? </s> </p>
<p> <s> " Ma mõtlen seda , kus kõige rohkem inimesi elab , " oli vastanud Schmidt . </s> </p>
<p> <s> " Eks loe rohkem Leninit ja Marxi , siis saad teada , " oli soovitanud Hääl . </s> </p>
<p> <s> " Poisid , ma mõtlen tõsiselt , " oli öelnud Schmidt . </s> </p>
<p> <s> " Siis on kõige suurem BosWash , järgnevad SanSan ja Detroidiga kokku kasvanud Chicago , " uhkustas Artur . </s> </p>
<p> <s> " Mis need SanSan ja BosWash on ? " ei lasknud Schmidt Arturil lauset lõpetada . </s> </p>
<p> <s> " Mis ma ütlesin , et sa ei tea . </s> <s> BosWashis elab 45 miljonit inimest ja sina ei tea , kus see asub ! </s> <s> Ja kui BosWash Chicagoga kokku kasvab , siis elab seal 80 miljonit inimest . </s> <s> Euroopa suurim linnastu on Ruhrstadt , seal elab 15 miljonit ja ega sa seda ka ei tea , eks ole ? " ülbitses Artur . </s> </p>
<p> <s> " Ah , sa mõtled BosWashi all Bostoni ja Washingtoni ning nende vahele jäävat New Yorki , " oli Schmidti vahe mõistus kiire tabama ja Artur oli pisut löödud . </s> </p>
<p> <s> Kui nad ülikooli kohvikus Anne lauas olles vaidlema läksid , oskas Anne väga lõbusalt öelda : </s> </p>
<p> <s> " Poisid , maailma suurim linn pole üldse huvitav . </s> <s> Aga mis on maailma suuruselt 285. linn ? " </s> </p>
<p> <s> " Ilma eeslinnadeta Simla Indias 1 207 678 elanikuga 1. jaanuaril 1969 , koos eeslinnadega Ibaden Nigeerias 2 645 987 elanikuga 15. jaanuaril 1970 , " oli Hääl kähku vastanud . </s> </p>
<p> <s> Arturil olid teised andmed ning vaidlus puhkes uue hooga . </s> <s> Kumbki ei tahtnud alla anda , eriti Anne juuresolekul . </s> <s> Pikapeale hakkas Annelegi asi selgeks saama , nii mõnigi kord pidid nad tüdrukule õiguse jätma , kuigi see neile üldse ei meeldinud . </s> </p>
<p> <s> " Näe , tema on hakanud kah . </s> <s> Ahvid meid järele , " oli Artur öelnud , kui Annel esimese sadakonna linna elanike arv oli meelde jäänud . </s> </p>
<p> <s> " Las ta proovib , " oli Hääl olnud leplik . </s> </p>
<p> <s> Muidu olid Artur ja Hääl täielikud vastandid . </s> </p>
<p> <s> Hääle isa oli väliskirjanduse professor , tema vanem vend filosoofiadotsent , Hääle õde oli abiellunud juudiga ja Ameerikasse sõitnud . </s> <s> Arturil polnudki isa , vendi ega õdesid . </s> <s> Hääl arutas oma emaga isegi seksuaalprobleeme , ema andis talle nõu , kuidas tüdrukutega käituda . </s> </p>
<p> <s> Anne ja Hääle ema olid Arturile linnas vastu tulnud ning nad olid omavahel meeldivalt vestelnud , naer huulil . </s> <s> See oli tase , kuhu Artur ei saanud kunagi jõuda . </s> </p>
<p> <s> Artur häbenes ja vihkas oma ema . </s> <s> Hääl elas Tähtveres , Artur Supilinnas . </s> <s> Hääl oli vaikne naerataja , Artur suur lobiseja . </s> <s> Hääl oskas ise oma voodit teha , Arturi jaoks oli see ületamatu raskus . </s> <s> Hääl julges alati öelda , mida ta mõtles , Artur püüdis aga Schmidti eeskujul paindlik olla . </s> </p></div2><div2 type="alaosa"><head> ANNEGA UJUMAS </head>
<p> <s> Äkki kuulis Artur raadioraginat ja eetrisegajaid , katkendlikult kostis tudengite poliitilise kasvataja Anatoli Maksimovitš Goldbergi tuttav , kähisev hääl . </s> </p>
<p> <s> Selgus , et Schmidtki polnud veel uinunud , suur komsomolitegelane kuulas imperialistliku diversioonikeskuse BBC venekeelset saadet ! </s> <s> Ja mine sa talle seda nina peale viskama – kohe vastab ta , et õõnestajate vastu võitlemiseks peab ta tundma õõnestajate seisukohta . </s> <s> Teises seltskonnas kuulutab jälle , et Anatoli Maksimovitš on perfektseim kommentaator maailmas . </s> <s> Ja tegelikult ei saagi kunagi teada , missugused on Schmidti tõelised veendumused . </s> </p>
<p> <s> Artur teritas kõrva , sai teada , et Tšehhis oli likvideeritud viimane vastupanu , Dubček hakanud korralikuks suursaadikuks Ankaras , ainult Poola streigid andsid veel lootust , et ehk saab Moskva kuskil vastu nina . </s> </p>
<p> <s> Viimaks Artur uinus . </s> </p>
<p> <s> Unes nägi Artur , kuidas nad Annega paaris iluuisutamist tegid , kuidas hoogsalt poognaid võtsid , hüppasid ja keerutasid , kuidas Artur Anne pea kohale sirgetele kätele tõstis ning kuidas tehisjääga uisustaadioni tribüünidel ainukesed pealtvaatajad Hääl ja Schmidt selle peale maruliselt plaksutasid . </s> <s> Artur aga hüppas Annet kandes õhku , nad lendasid staadionilt välja , nad liuglesid üle majade ja üle merede , nad maandusid otse Emajõe äärde Valgeveski käärdu . </s> </p>
<p> <s> " Lähme ujuma , " ütles Artur . </s> </p>
<p> <s> " Ei saa , nad näevad , " ütles Anne . </s> </p>
<p> <s> Nad võtsid kõik riided seljast ning läksid jõkke , kus hakkasid kallistama ja suudlema . </s> </p>
<p> <s> Vee all ujus ligi Räbovõitra , kes pinnale tõusmata mangus . </s> </p>
<p> <s> " Anne , hoia end mulle ! " </s> </p>
<p> <s> Kui nad veest välja tulid , astus neile vastu Schmidt , kes teatas , et nad on parteisse võetud . </s> </p>
<p> <s> " Lase ikka riided selga panna , siis tule juttu ajama , " vastas Anne . </s> </p></div2><div2 type="alaosa"><head> VÄEOSA LIITUB KOLLEKTIIVIKS </head>
<p> <s> Artur ärkas ägedast raputamisest , ta äratajaks oli Hääl . </s> </p>
<p> <s> " Oled sina ikka kõva magamisega ! " imestas sõber . </s> <s> " Nägid vist ilusaid unenägusid , ah ? " </s> </p>
<p> <s> Ülakeha paljas , khakivärvi kalifeepüksid ja vaalarasvased kirsavoid jalas , jooksis Artur lipuplatsile võimlema . </s> </p>
<p> <s> " Metsa äärde , joostes marss ! " karjus pohmellist tõmblevate meelekohtadega Užin ning saatis rivi võssa . </s> <s> Ja rohkem seda võimlemist ei toimunudki . </s> </p>
<p> <s> " Relva võib anda ainult sõdurile , kes on põie tühjaks lasknud , " rääkis Užin , kui paarsada noormeest võsa vahel maad niisutasid . </s> <s> " Muidu võib tekkida neuroos ja sõdur võib relvast oma kaaslasi tulistada . " </s> </p>
<p> <s> Artur tundis , kuidas kooris asjaajamised liidavad väeosa tervikuks . </s> <s> Kui kogu Nõukogude armee saaks üheskoos soristada , siis tekiks mitmemiljoniline monoliitne kollektiiv . </s> </p>
<p> <s> " Roppused ja tapmised on üks ja seesama värk , " oleks Hääl otsekui lugenud tema mõtteid . </s> <s> " Kes ei ole ropp , see ei saa tappa . </s> <s> Roppused valmistavad meie hinge tapmisteks ette . </s> <s> Ja kõige kollektiivsem on alati kuritegelik kollektiiv , see , mis üldaktsepteeritud moraali koos rikub . " </s> </p>
<p> <s> " Lubage pöörduda , seltsimees major , " küsis Ivanov kõnetamiseks luba . </s> </p>
<p> <s> " Palun , kursant kes ? " vastas Užin . </s> </p>
<p> <s> Ainult Kalesnikov teadis tudengeid nimepidi , teised kafedraohvitserid võisid segi ajada isegi nii väärikad kujud nagu Räbovõitra ja Schmidti . </s> </p>
<p> <s> Peab ikka olema haruldane puupea , kui nii värvikas tüüp nagu Ivanov läheb meelest ära ! </s> </p>
<p> <s> " Kursant Magnusson on minu nimi , " tutvustas end Ivanov . </s> </p>
<p> <s> " Palun , seltsimees Magnusson , " lubas Užin . </s> </p>
<p> <s> " Kas sittuda ka tohib ? </s> <s> Mul oleks väga tarvis , seltsimees major , " küsis Ivanov luba . </s> </p>
<p> <s> Kõik naersid , keegi ei pannud seda Ivanovile pahaks . </s> </p>
<p> <s> " Palun , seltsimees ... kursant , " oli Užin lahke lubama , Arturi õnneks oli ta juba jõudnud unustada , kelle nime all Ivanov parajasti esines . </s> </p>
<p> <s> " Kas tualetti ei tohi kasutada ? </s> <s> Ma pole harjunud tuule käes , võib neerupõletiku saada , " ütles Ivanov . </s> </p>
<p> <s> " Tualetti kasutatakse sõjaväes väga harvadel juhtudel , seltsimehed , " õpetas Užin sadistliku mõnuga . </s> <s> " Ja sinna lastakse ainult kultuurseid sõdureid . </s> <s> Teie nende hulka veel ei kuulu , seltsimehed kursandid . </s> <s> Tualett hoitakse puhas ülemustele ettenäitamiseks , sest enamik kontrolöre hindab väeosa tegevust selle järgi , kui kangesti või kui vähe väeosa peldik haiseb . </s> <s> Ja pole tarvis , et teie seal lisaksite oma haisu , muust viisakuse pärast rääkimata , seltsimees kursant , " oli Užin labaselt ja küüniliselt avameelne . </s> </p>
<p> <s> Ivanov läkski kaugemale võsa vahele . </s> </p>
<p> <s> " Kuulame kõik nüüd Ivanovi võimast peeru , " pani Oja ette kõrvu teritada . </s> <s> " Vali peer on ju jalaväelaste perele rõõmuks . " </s> </p>
<p> <s> Kuulda polnud siiski midagi , sest Ivanov harjutas rannaliival kolmikhüppesammu . </s> </p>
<p> <s> Mindi kurilkasse suitsetama ja Räbovõitra näitas kõigile , kuidas mahorkast pläru keeratakse . </s> </p>
<p> <s> Hommikusöögiks oli puder , mida kaitseministri järgi hellitlevalt gretškoks kutsuti . </s> <s> Puder oli juba väljanägemiselt vastik , aga Artur helpis oma plekktaldriku tühjaks . </s> </p>
<p> <s> " Sinna sisse on raputatud pulbrit , nõnda et sa enam unes kah naisi ei taha , " ütles Räbovõitra ja Artur võpatas . </s> </p>
<p> <s> " See pulber juhib seksuaaltungi meeste vastu , nõnda ei pea soldat käima hüppes , ajab oma asja ära kohapeal ja on teiselegi inimesele head teinud . </s> <s> Nii püsib meie üksus ilusti koos , " rääkis Ivanov , kes püüdis leivasõda alustada , aga sellest ei tulnud midagi välja . </s> </p>
<p> <s> Paar leivakuuli Ivanov siiski naaberlaudade poole lendu saatis , aga tagasi ei visatud midagi . </s> <s> Kursandid ei nakatunud Ivanovi pullitamisõhinast , kursandid olid tülpinud . </s> </p>
<p> <s> " Liiga rahumeelsed inimesed püssi kandma , " ütles Ivanov . </s> </p></div2><div2 type="alaosa"><head> ESIMENE KOHTUMINE KINDRALIGA </head>
<p> <s> Seejärel kamandas Ivaništšev tudengkonna lipuväljakule . </s> </p>
<p> <s> " Joondu , valvel ! </s> <s> Vandetõotust loe ! " röögatas alampolkovnik . </s> </p>
<p> <s> Kalesnikov luges teksti paberilt ette ning nemad pidid sõnu järele kordama . </s> </p>
<p> <s> Artur muigutas moe pärast huuli , Hääl vaikis kangekaelselt , Ivanov ja Räbovõitra lugesid valjult , Ivanov irvitades , Räbovõitra tõemeeli , silmad kalkvel . </s> <s> Schmidt itsitas niisama , Oja oli kuhugi kadunud . </s> </p>
<p> <s> Sel hetkel sõitis kasarmu nurga tagant lipuplatsile must ja läikiv Volga , mis peatus ohvitseride auspaleeri ees , otse lipumasti kõrval , kuhu lilledeta lillepeenrale oli valgeks lubjatud telliskividest laotud SLAVA KPSS . </s> <s> Ohvitserid kangestusid valvelseisu , autost väljus nooruke soldat , kes tõttas teisele poole ust avama . </s> </p>
<p> <s> Juhi kõrvalistmelt veeretas end maha tünjas , umbes meeter viiekümnene kindralilampassides punase ninaga isand . </s> </p>
<p> <s> " Tervitame teid , seltsimees kindral ! " kaikus kanali ja mere vahel , isegi kõige anarhistlikuma meelega tudengid tervitasid distsiplineeritult kaasa . </s> </p>
<p> <s> Miskipärast ei astunud kindral ohvitseride rivi juurde , vaid suundus otsejoones nende poole . </s> </p>
<p> <s> " Mis need on ? " näitas kindral näpuga Ivanovi ketside peale , tundus , et ta oli neid juba autos märganud . </s> </p>
<p> <s> " Kas te siis ei tea või , seltsimees kindral ? " vastas süütu näoga Ivanov . </s> </p>
<p> <s> " Mis asja ! </s> <s> Tean küll ! " karjus kindral . </s> <s> " Teie oletegi see reamees , kes viskas üleeile kasarmuaknast kirsasaapaga daami , nüüd olete te mul käes ! </s> <s> EI julge ühe saapaga rivvi tulla , on ju ? ! " </s> </p>
<p> <s> " Eksite , mitmekordselt eksite kahjuks , seltsimees kindral . </s> <s> Esiteks ei ole ma reamees , teiseks viibisin ma üleeile Minski linnas . </s> <s> Kolmandaks ei ole mulle antudki saapaid , millega ma saaksin daame loopida , ning neljandaks pole ma siin näinud ka ainustki daami , keda visata , " loetles Ivanov aeglaselt ja rahulikult , et teised pikemalt naerda saaksid . </s> </p>
<p> <s> " Minskis ! </s> <s> Kus kohas ? </s> <s> Mis asja tegite teie üleeile Minskis ? </s> <s> Kuidas te sinna saite ? </s> <s> Lahkusite omavoliliselt väeosa territooriumilt ja tunnistate selle ise üles ? " kisendas kindral . </s> </p>
<p> <s> " Kursant Ivanov eksib . </s> <s> Üleeile viibis meie ešelon Riias , mitte Minskis , " täpsustas ähmis Ivaništšev . </s> </p>
<p> <s> " Riias ? </s> <s> Aga kuidas te Riiga saite , seltsimees alampolkovnik ? " küsis kindral . </s> </p>
<p> <s> Siis seletas Ivaništšev , kes nad on ja mida nad siin teevad . </s> <s> Kindral oli neid pidanud hoopis tankistideks . </s> </p>
<p> <s> " Saage aru , seltsimees kindral , noored ei tunne topograafiat , " lõpetas Ivaništšev . </s> </p>
<p> <s> " Ahaa , järelikult hoiavad nad saladuses , et ešelon esimest korda Klaipedast mööda pani , " sosistas Schmidt . </s> </p>
<p> <s> " Minu nimi on Iivanov , mitte Ivanov , seltsimees kindral . </s> <s> Ma olen Bulgaaria aadlik , saame tuttavaks , " pani seltskondlikult ette Ivanov ja ulatas lahkelt käe . </s> </p>
<p> <s> " Aga kus on sinu saapad , ole sa , kurat , kes tahes ? </s> <s> Järelikult ikka viskasid minu naist saapaga , miks sul muidu saapaid jalas ei ole , " oli kindral loogiline ja ei võtnud pakutud kätt vastu . </s> </p>
<p> <s> " Andke andeks , seltsimees kindral , aga mis number jalg teil on ? " küsis Ivanov . </s> </p>
<p> <s> " Mis puutub see siia ? </s> <s> Kas te tahate sellega öelda , et mina viskasin ? " hüsteeritses kindral . </s> </p>
<p> <s> " Puutub ikka küll , seltsimees kindral . </s> <s> Teie jalanumber , ma vaatan , on umbes 39 , teie jaoks on Nõukogude armees saapaid küll ja küll . </s> <s> Minu jalanumber on 51 , minu jaoks ei ole , " seletas Ivanov kannatlikult . </s> <s> " Ma olen kolmikhüppaja , kui lubate , sellepärast mu jalg kasvaski nii suureks , et ma saaksin kaugemale hüpata . " </s> </p>
<p> <s> " Peab olema . </s> <s> Nõukogude armee ladudes on kõike , ka saapaid . </s> <s> Otsige igalt poolt , otsige Kaliningradist ja Kamtšatkalt , otsige Kesk-Aasiast ja võibolla isegi Saksamaalt , ma olen kuulnud , et seal on suuri numbreid . </s> <s> Teie viga on selles , et teie ei viitsi otsida , " süüdistas kindral . </s> </p>
<p> <s> " Ja viiendaks ei lähe mul üldse saapaid vajagi , " püüdis Ivanov niigi pikale veninud juttu lõpetada . </s> </p>
<p> <s> " Teil ei lähe vaja saapaid ! </s> <s> Kas teil kopsu läheb vaja ? </s> <s> Kas teil suud ja silmi läheb vaja ? " rõõmustas kindral , et on leidnud lolli , kelle rumalust paljastades saab demonstreerida oma tarkust . </s> </p>
<p> <s> " Saapaid ei lähe mulle vaja sellepärast , et ma olen rivist vabastatud , " teatas Ivanov . </s> </p>
<p> <s> " Rivist vabastatud ! </s> <s> Maksast vabastatud ! </s> <s> Kopsust vabastatud ! </s> <s> Ei ole ! </s> <s> Rivi on armee aluste alus , kes ei ole rivis , see ei ole armees . </s> <s> Šagoloogia on teaduste teadus , millel püsib terve võitmatu nõukogude sõjakunst ! " kuulutas kindral . </s> </p>
<p> <s> " Seltsimees kindral , kursant Ivanovil on kaamelkõnnak , ta on tõepoolest erandkorras rivist vabastatud , " tõttas appi Kalesnikov , kelle jaoks olukord juba väga tõsiseks läks . </s> </p>
<p> <s> " Teie , major , rääkige siis , kui teie käest küsitakse . </s> <s> Las sõdur ise seletab , las harjutab oma väljendusoskust kõrgema sõjaväelise ülema ees , " ütles kindral . </s> </p>
<p> <s> " Mina seletan hea meelega , kui asja vastu huvi tuntakse . </s> <s> Vaadake , seltsimees kindral . </s> <s> Kogu loomariik jaguneb kaheks alamriigiks – ainuraksed ja hulkraksed . </s> <s> Võtame näiteks hulkraksed . </s> <s> Ma ei hakka siin kõiki hõimkondi üles lugema , sest niikuinii te teate neid , " proovis Ivanov teise intelligentsi . </s> </p>
<p> <s> " Muidugi ma tean , " pomises kindral . </s> </p>
<p> <s> " Muidugi te teate , et teie , mina , seltsimees Kalesnikov ja näiteks kursant Räbovõitra oleme selgroogsete alamhõimkonnast . </s> <s> Neist kõige kõrgema arengutasemega on imetajad . </s> <s> Need jagunevad ürgimetajaiks , alamimetajaiks ja pärisimetajaiks . </s> <s> Viimaste hulgas on mõhnjalaliste selts ... </s> <s> Uskuge , seltsimes kindral , see kõik on vajalik , et mõista , miks ma olen erandkorras rivist vabastatud . </s> <s> Nende hulka kuuluvad kaamelid ja laamad ning nemad on nii huvitavad loomad , et liikudes tõstavad korraga ette ühe poole jalad , sellepärast , et nende jalad on mõhnadega nagu minulgi . </s> <s> Alul mõlemad paremad jalad , siis mõlemad vasakud . </s> <s> Vaadake , seltsimees kindral , kui teie liigute , siis tõstate te ette vasaku käe ja parema jala . </s> <s> Või vastupidi – vasaku jala ja parema käe . </s> <s> Te teete seda sellepärast , et te pole kaamel ega laama , samuti mitte mõhnjalgne . </s> <s> Aga mina tegelikult olen . </s> <s> Minul on kaamelikõnnak ja mina liigun nagu laama , tõstan ette korraga vasaku käe ja vasaku jala ... " jutustas Ivanov hasartse hooga . </s> </p>
<p> <s> " Näidake ette , seltsimees kursant , mis te siin tühja lobisete , " käskis kindral . </s> </p>
<p> <s> " Näete nii , näete nii , marsivad kaamelid , laamad ja kaamelikõnnakuga jalaväelane ja kolmikhüppaja meistersportlane Iivanov , " marssis Ivanov lustlikult mõniteist sammu edas- ja tagurpidi . </s> </p>
<p> <s> " Aga kuidas marsivad teised hulkraksed ? </s> <s> Kuidas peab marssima sõdur Rjabuškin ja kindralid ? " püüdis kindral Ivanovi üle kavaldada . </s> </p>
<p> <s> " Mitte Rjabuškin , vaid Räbovõitra . </s> <s> Tema on hella hingega , tema haavub sügavalt , kui tema nime valesti hääldatakse , " parandas Ivanov . </s> </p>
<p> <s> " Vabandan , seltsimees Rjab , " vabandas kindral . </s> </p>
<p> <s> " Tavalist kõnnakut ma teile näidata ei saa , sellepärast ma olengi rivist vabastatud , " ei lasknud Ivanov kindralil ennast tillist tõmmata . </s> </p>
<p> <s> " Simulant ! </s> <s> Valetab ! </s> <s> Jätta rivvi teie erilise kontrolli all , alampolkovnik Ivanuškin , " kamandas kindral . </s> </p>
<p> <s> " Ja seda pean kuulma mina , kes ma armeesse vabatahtlikult tulin ! " õhkas Ivanov . </s> </p>
<p> <s> " Kuidas vabatahtlikult ? " tundis kindral huvi . </s> </p>
<p> <s> " Näete , seltsimees kindral , siin on tõend . </s> <s> Mul on langetõbi ja palavikku 39 kraadi . </s> <s> Sama palju kui teie kinganumber . </s> <s> Ma võiksin praegu kodus olla ! </s> <s> Ma võiksin kodus põrandal pikali olla ja vahutada . </s> <s> Aga ma ei ole ! </s> <s> Ma tulin vabatahtlikult kodumaad teenima , ja nüüd ütlete teie , et ma valetan , " osatas Ivanov . </s> </p>
<p> <s> Kindral uuris tõendit ja kuulutas : </s> </p>
<p> <s> " Kõik vastab tõele . </s> <s> Pildistage teda diviisi lipu all ja saatke koju emale pilt väärikast pojast , " andis kindral Ivaništševile ülesande ja pöördus kohe Ivanovi kõrval seisva Räbovõitra poole . </s> </p>
<p> <s> Räbovõitra lihtsalt sulas hardusest , kaua-kaua oli ta pidanud ootama oma elu suurimat šanssi , kindrali isiklikku pöördumist tema poole </s> </p>
<p> <s> RÄBOVÕITRA KÜÜRIB PELDIKUT </s> </p>
<p> <s> " Teil on nii palju aumärke rinnas , kursant Rjabotškin . </s> <s> Te ei ole neid endale ostnud ? " alustas kindral . </s> </p>
<p> <s> " Ei ole ostnud , seltsimees kindralmajor , " vastas Räbovõitra . </s> </p>
<p> <s> " Kas siin on siis ka neid , kes on varem teeninud ? " küsis kindral . </s> </p>
<p> <s> " Umbes neljandik-viiendik , " vastas Ivaništšev . </s> </p>
<p> <s> " Ja kus teie siis teenisite , kursant Rabinovitš ? " küsis kindral . </s> </p>
<p> <s> " Teenisin aastatel 1964–1968 Kaug-Põhja Punalipulises laevastikus vanemmadrusena . </s> <s> Seal sain ka kõik need autasud , " raporteeris Räbovõitra püüdlikkusest ja uhkusest väriseval häälel . </s> </p>
<p> <s> " Kuidas siis juhtus see , et te seal vandetõotust ei andnud ? " tundis kindral huvi . </s> </p>
<p> <s> " Kuidas ei andnud ? </s> <s> Ma andsin seal vandetõotuse , seltsimees kindral , " vastas Räbovõitra hämmelduses . </s> <s> " Oli veel väga tuuline ilm ja kõrge lainetus , tuul puhus paberi Põhja-Jäämerre . " </s> </p>
<p> <s> " Ja teil jäi see pooleli ? " oletas kindral lootusrikkalt . </s> </p>
<p> <s> " Miks ta pidi pooleli jääma , seltsimees kindralmajor ? </s> <s> Mul oli see siis peas ja on ka praegu peas . </s> <s> Tahate kontrollida või ? " ei lasknud Räbovõitra ennast halvustada . </s> </p>
<p> <s> " Kas teie ei tea siis , et vandetõotuse kahekordne andmine on kodumaa solvamine ? </s> <s> On sama mis kodumaa reetmine ! </s> <s> Kes annab mitu vandetõotust , see võib neid nagu lits igaühele anda . </s> <s> Näiteks SSile , näiteks bundesveerile , näiteks Luure Keskvalitsusele . </s> <s> Õige vandetõotus antakse ainult üks kord ja kogu eluks ! " möirgas kindral . </s> <s> " Viis toimkonda väljaspool järjekorda kodumaa reetmise eest ! </s> <s> Peldik puhtaks ! " lõpetas kindral ja saatis rivi laiali . </s> </p>
<p> <s> " Näed , kuidas kindral vabastas meid vandetõotusest , " rõõmustas Hääl . </s> </p>
<p> <s> " Võid nüüd selle oma ainsa vandetõotuse SSile anda , " torkas Schmidt . </s> </p>
<p> <s> Räbovõitrale anti aga villkopp ja kloorlubjapang , kindrali jaoks hoitud väeosa peldiku uks keerati lukust lahti ja kursant pandi tööle . </s> </p>
<p> <s> " Nüüd saate aru , miks väeosa peldik peab alati puhas olema , " lohutas Räbovõitrat Kalesnikov . </s> <s> " Vähem tööd . " </s> </p>
<p> <s> See oli ju natuke nagu kindrali otsuse vastu vaidlemine ja Kalesnikov teenis taas kursantkonnalt plusspunkte . </s> </p>
<p> <s> Ainult Räbovõitrale endale ei meeldinud see , et Kalesnikov julges pisut kahelda kindrali otsuse õigsuses . </s> </p>
<p> <s> Kõrvalops Räbovõitrale valmistas tigedat rõõmu paljudele . </s> <s> Kõige püüdlikumast vennast sai esimene peldikurookija ! </s> </p>
<p> <s> " Mina sinu asemel keelduksin . </s> <s> Esitaksin kindrali peale ametliku kaebuse ülekohtuse karistuse tühistamiseks , " soovitas Schmidt . </s> </p>
<p> <s> " Ära alanda ennast ! </s> <s> Saada nad kõik pikalt . </s> <s> Ära hakka rookima , " soovitas Hääl . </s> </p>
<p> <s> " Te tahate mulle halba , " tõrjus Räbovõitra . </s> <s> " Igaüks teab , et kindrali vastu ei saa mitte keegi . " </s> </p>
<p> <s> " Oi , mul oligi just sitahäda , " trügis peldikusse Ivanov . </s> <s> " Sa küsi endale naistepoolt puhastada , seal on vähem tööd ja sulle ju naised meeldivad . </s> <s> Seal nad püksid jalast ära võtavadki . " </s> </p>
<p> <s> " Kurat , siin ei olegi naistepeldikut , sõjaväevärk , " kirus Räbovõitra . </s> </p>
<p> <s> Artur vaatas , et Räbovõitra tegi seda tööd tõsiselt , aeglaselt ja mõtlikult , nagu ta kõiki teisigi töid tegi . </s> <s> Nagu ta seminarkas ajalooõpikuid pähe tuupis ning nagu NLKP ajaloo kateedris Brežnevi ja Lenini tsitaate sedeldas . </s> <s> Siin lubjatas ta hoolega niigi lubjatud pissuaarirenni ja tõstis august välja hangunud rooja , millest pistsid pead välja valged tõugud . </s> </p>
<p> <s> " Leiva peale määrida oleks see hästi magus ja rammus , " arvas Ivanov . </s> </p>
<p> <s> Räbovõitra ei olnud ei solvunud ega kättemaksuhimuline , ei saatnud kindralit kuu peale ega kuhugi lähemale . </s> </p>
<p> <s> " Te tunnete seda tööd , te olete seda nagu varemgi teinud . </s> <s> Te võite jäädagi seda tegema , " õelutses major Užin kalgilt , sest Ivaništšev oli pannud ta kontrollima , kuidas täidetakse kindrali otsust . </s> </p>
<p> <s> " Kes need laevalaed siis ikka puhtaks pühkis . </s> <s> Loomulikult staršij matros Räbovõitra , " suutis Räbovõitra enda kohta naljagi teha . </s> </p>
<p> <s> " Minu vanaisa sai kaamelikõnnakuga vabaks tsaariarmeest , mu isa Eesti armeest ja mina saan kindla peale vabaks tatisest Nõukogude armeest , " kuulutas Ivanov . </s> </p>
<p> <s> " Su vanaisa pidi olema ju bulgaarlane , kes türklased puruks lõi , " meenutas Schmidt . </s> </p>
<p> <s> " Mul on mitu vanaisa ja ükski neist pole kinni istunud , nagu sinu punased esivanemad , " nõelas Ivanov . </s> </p>
<p> <s> " Aga mida su õilis sugupuu arvama peab , kui sinust punalipuline foto koju saadetakse ? </s> <s> Sind ei lasta uksest sisse , " polnud Schmidt suu peale kukkunud . </s> </p></div2><div2 type="alaosa"><head> SIKUD JA LAMBAD </head>
<p> <s> Järgmisel rivistusel käratas Ivaništšev . </s> </p>
<p> <s> " Kes on varem teeninud , samm ette " </s> </p>
<p> <s> Ette astusid kümmekond poissi paarisajast , Arturi ligidusest Räbovõitra , Salur , Oja , Ivanov ja Schmidt . </s> </p>
<p> <s> Ivanovi elulugu Artur ei tundnud , kuigi oli kahtlane , et poiss , kes auastmeid ei tea , on sõjaväes olnud . </s> </p>
<p> <s> Aga Schmidt oli Arturiga ühe aastakäigu poiss , käis temaga ühel kursusel ja järelikult ei saanud kuidagi olla varem vene kroonut nuusutanud . </s> </p>
<p> <s> " Kuhu sina lähed ? " kutsus Artur . </s> </p>
<p> <s> " On kasulikum , pannakse mingiks jupijumalaks . </s> <s> Soovitan sullegi , aga ma ei taha , et kõik kaasa tulevad . </s> <s> Mitme peale saab lake lahjem , " ütles Schmidt . </s> </p>
<p> <s> " Tom , lähme kah , saame mingi kergema jobi peale , " pani Artur Häälele ette . </s> </p>
<p> <s> " Ei , mitte mingil juhul ei hakka ma valetama , " ütles Hääl ja Artur jäi tema kõrvale . </s> </p>
<p> <s> Ivanov astus põhirivvi tagasi . </s> <s> " Ma ei taha punastega koos olla . </s> <s> Siin saab rohkem pulli , " ütles Ivanov . </s> </p>
<p> <s> Neile , kes olid varem sõjaväes olnud , jagatigi mitmesuguseid ameteid , mis tegid elu hõlpsamaks . </s> </p>
<p> <s> Kõige rohkem vedas – nagu alati – Schmidtil . </s> <s> Ülikooli komsomolisekretär sai kindrali koera toitjaks . </s> </p>
<p> <s> " Kindrali nimi on Govorov . </s> <s> Ta on marssal Govorovi poeg , tollesama poeg , kes sõjas oli Leningradi rinde ülem , mäletate või ? " oli Schmidt vahepeal informatsiooni kogunud . </s> </p>
<p> <s> Muidugi mäletasid ajalootudengid marssal Govorovi , kelle alt oli kindral Vlassov Hitleri poole üle läinud . </s> </p>
<p> <s> " Isa tegi siis oma poolteisemeetrise jupatsi kindraliks , " tõdes Artur . </s> </p>
<p> <s> " Nii on see alati käinud , " kehitas Schmidt õlgu . </s> </p>
<p> <s> Ja Govorov jun ( n ) oli endale lasknud kõiki Leedu NSV seadusi rikkudes ehitada datša polügooni äärde otse mere kaldale . </s> <s> Ju talle kui mitmendat põlve sõjaväelasele meeldis , kui kuulid ka puhketundidel üle pea vihisesid . </s> <s> Võibolla ei tulnud tal teisiti und , oletas Artur . </s> <s> Tema pidi enne magamajäämist Annele mõtlema , ju oli kindralil vaja sõjale mõelda . </s> </p>
<p> <s> Schmidt pidi igal hommikul viima kindrali penile , kes datšat valvas , käntsaka liha , vastutasuks oli ta vabastatud hommikuvõimlemisest ja talle tehti teisigi soodustusi . </s> </p>
<p> <s> " Nüüd ei pea sa hambaid pesema ning võid ringi liikuda , kael must , " õelutses Artur . </s> </p>
<p> <s> Kindrali koera toitja pidi hoolitsema ka lenkomnata eest , see oli üks ihaldusväärsemaid jobisid , sest seal võis päev läbi ajalehti lugeda ja televiisorit vaadata . </s> </p>
<p> <s> Oja sai hleboreziks . </s> <s> Temagi tunnistas Arturile , et pole varem päevagi teeninud , astus rivi ette vaid kavalusest . </s> </p>
<p> <s> " Schmidt soovitas , " selgitas Oja ning Artur tundis pisut kiivustki , miks Schmidt talle midagi ei soovita ? </s> </p>
<p> <s> Oja pidi hommikul pool tundi varem tõusma , minema kööki ja lõikama käsitsi kolmkümmend pätsi leiba viiludeks . </s> <s> Sama kordus enne lõuna- ja õhtusööki . </s> <s> Oja vabastati taktikaõppustest , ainult püssi pidi ta käima polügoonil laskmas . </s> </p>
<p> <s> Kõige rohkem vedas aga juuratudengil Saluril . </s> <s> Tema ütles , et on enne juurat paar aastat arstiks õppinud ning tema sai laagri velskriks . </s> </p>
<p> <s> Ta sai omaette toakese , mis oli täis rohtusid ja sidemeid ning kus oli spooride kõige kallim vara – piiritus ! </s> </p>
<p> <s> " Näed , Salur oskab elada , " lausus Schmidt nagu kadetsedes , et keegi on temast veel peenem vend . </s> </p>
<p> <s> " Kas ta siis ei ole arstiteaduskonnas õppinud või ! " küsis Räbovõitra . </s> </p>
<p> <s> " Loomulikult mitte , " vastas Schmidt . </s> </p>
<p> <s> " Aga mis siis , kui keegi haigeks jääb ? " kartis Räbovõitra . </s> </p>
<p> <s> Mõned möllisid ennast posudamoikasse , nemad pidid pesema liiva ja külma veega plekknõusid puhtaks . </s> <s> Sellegi vaevaga kaasnesid soodustused väljaõppes – need poisid ei pidanud poljel roomama , ei pidanud sportgorodokis üle kitse hüppama . </s> </p>
<p> <s> Peeni kohti oli uskumatult palju , nendega nagu autasustati ( või oli see altkäemaks ette ? ) mingi erilise lojaalsuse eest . </s> </p>
<p> <s> Räbovõitra sai vzvoodiülemaks , kelleks ta oli kafedraski ja kelleks ta teel spooridele oli juba ise hakanud . </s> <s> Ent Schmidti spooride komsomolisekretäriks ei pandud , sõjaväeringkonnad teda ei usaldanud . </s> <s> Schmidti asemel oli laagri komsomolisekretäriks velsker Salur . </s> </p>
<p> <s> Võimalik , et Schmidt tahtis karjäärile negatiivselt mõjuvate pahanduste vältimiseks Saluri pead pakule panna . </s> <s> Ent Schmidti polnud isegi spooride komsomolibüroos , ja see oli päris imelik . </s> <s> Kuidas ta end nii kõrvale laskis tõrjuda ? </s> <s> Milleks ta seda vajalikuks pidas ? </s> </p>
<p> <s> " Kindlasti , " irvitas Schmidt . </s> </p>
<p> <s> Hääl ja Ivanov ning esialgu Arturgi jäid lihtkursantideks , ja olid sellegagi rahul . </s> </p>
<p> <s> " Need komsomolkused hakkaksid sitta kah vedama , peaasi , et teistest kuidagi parem olla , " kirus Artur . </s> </p>
<p> <s> " Ise oled ju kah komsomol , " ütles Hääl . </s> </p>
<p> <s> " Mina pole see . </s> <s> Mina olen teistsugune , " õigustas end Artur . </s> </p></div2><div2 type="alaosa"><head> RELVAD KÄES </head>
<p> <s> Relvad jagas kätte ukrainlasest laoülem praporštšik Matvei , sel sündmusel polnud mingit pidulikkust . </s> </p>
<p> <s> Nagu varem kirsavoid ja gimnastjorka , nõnda sai Artur hämarast ja rõskest keldrist Kalašnikovi automaadi , täägi , paar granaati , plekist pläsku ja labida . </s> <s> Tuli vaid anda allkiri paberile , millel oli vene keeles kirjas : " Olen teadlik , et relva kaotamise ja valesti kasutamise eest karistatakse mind seaduse täie rangusega . " </s> </p>
<p> <s> Praporštšik Matvei lisas allkirja võttes ähvarduse : </s> </p>
<p> <s> " Nagu ära kaotad , nii lastakse sind sellest relvast kohe maha ! " </s> </p>
<p> <s> " Kas granaate võib kaotada ? " küsis Ivanov . </s> </p>
<p> <s> " Vait , koerapoeg ! </s> <s> Hui tebe v rot , " vastas Matvei ja nii jäigi teadmata , kas granaate võib kaotada või mitte . </s> </p>
<p> <s> Igatahes granaatide kohta nad mingit allkirja ei andnud . </s> </p>
<p> <s> " Püüa ! " viskas Ivanov granaadi Räbovõitra suunas ja Räbovõitra püüdis lendulastud raudmuna viimasel hetkel kinni . </s> </p>
<p> <s> " Ära jama , kurat ! </s> <s> Mis siis , kui lõhkeb ? " ehmatas Räbovõitra . </s> <s> " Plahvatab kõik sodiks ! " </s> </p>
<p> <s> Ivanovil olid juba uued mängud . </s> <s> " Vot sellega peksaks ! </s> <s> Võtaks tuki torupidi kätte ja peksaks kabaga kogu selle ohvitserikamba laiali , " kujutas ette Ivanov , kui oma kalašnikovi tavotist puhtaks nühkis . </s> </p>
<p> <s> " Kas sa kuulidega ei taha proovida ? " soovitas Schmidt . </s> <s> " Endal padrunid salves . " </s> </p>
<p> <s> " Ütle , kelle pihta on vaja lasta , maksa ette ja kogu lugu . </s> <s> Töö kiire ja korralik . </s> <s> Võibolla pean ma likvideerima selle uue komsomolisekretäri Saluri , et taas sinu juhtimise alla minna ? " pani ette Ivanov . </s> </p>
<p> <s> " Mina ei usu , et need päris relvad on . </s> <s> Muidu võiks ju igaüks minna Punasele väljakule täristama . </s> <s> Need on mingid õppeasjandused , " kahtles Artur . </s> </p>
<p> <s> " Päris , päris , " kinnitas Räbovõitra . </s> <s> " Vene sõjaväes muid ei olegi kui pärisrelvad . </s> <s> See kuramuse granaat on kah pärisgranaat . " </s> </p>
<p> <s> " See toru on kõver nagu Räbovõitra munn ! </s> <s> Mina sellega küll laskma ei hakka . </s> <s> Kätt rikkuma , " halvustas Oja . </s> </p>
<p> <s> " Huvitav , kas sellega on mõni mättasse ka löödud või ? " uuris Räbovõitra oma automaadi toru , ei pannudki võrdlust pahaks , sest see oligi pigem hellitluse kui solvanguna mõeldud . </s> </p>
<p> <s> " Sa ole esimene ! </s> <s> Ja lase seda kindralit , sest tema pani sind ülekohtuselt peldikut küürima . </s> <s> Ja siis pane tsälk kabale kirja , " soovitas Oja . </s> </p>
<p> <s> " Huvitav küll , et püss laseb nii omade kui vaenlaste pihta , " filosofeeris Hääl . </s> <s> " Võiks ju püssi konstrueerida , mis ainult ... " </s> </p>
<p> <s> " ... omasid laseks , " lõikas vahele Schmidt , kes alati armastas teiste jutule vahele kiiluda , et oma egot maksma panna . </s> </p>
<p> <s> " Kui nad ainult vaenlasi laseksid , siis tuleksid kõik relvad iga paari aasta tagant välja vahetada . </s> <s> Sest Kreml muudkui reedab sõpru . </s> <s> Vaenlased saavad sõpradeks ja sõbrad vaenlasteks , nii see poliitika käib , " jätkas Hääl loogiliselt . </s> </p>
<p> <s> " Relval ükskõik . </s> <s> Talle lihtsalt meeldib tappa . </s> <s> Ja selleks ta tehtud ongi , " ütles Artur . </s> </p>
<p> <s> " Tegelikult tahaks selle toru mõnele eidele putsi suruda ja siis täristada , " ihales Ivanov . </s> </p></div2><div2 type="alaosa"><head> POLÜGOONIL </head>
<p> <s> Juba järgmisel päeval pidid nad polügoonil laskma õppeohvitser Kalesnikovi ja jupijumal Räbovõitra juhendamisel vineerist inimesi ja tanke . </s> </p>
<p> <s> " Saate aru , me hilinesime spooridele neli päeva ! </s> <s> Nüüd peame kähku programmile järele jõudma , " ütles Kalesnikov . </s> </p>
<p> <s> Artur ei saanud pihta ainukestki lasku . </s> <s> Ta oli lühinägelik , ta oli oma prillid meelega koju jätnud , et saaks oma ebatäpsust põhjendada . </s> </p>
<p> <s> Räbovõitra ja Ivanov tulistasid polügoonil õhinaga . </s> </p>
<p> <s> " Teeme kindralile säru ! " juhtis Ivanov oma granaadiheitja Govorov jun ( n ) i datša suunas . </s> </p>
<p> <s> " Lolliks oled läinud või ? </s> <s> Ei tohi ! " keelas Räbovõitra ja haaras kuumast torust kinni . </s> </p>
<p> <s> " Ega ma majale ei taha midagi teha . </s> <s> Ma tahan tolle peni maha lasta . </s> <s> Kurat , igal öösel kiunub , nagu otsiks emast . </s> <s> Ei lase magada . </s> <s> Ja siis on Schmidti hea põli lõppenud , vana punane peab ka rivvi tulema , " ütles Ivanov . </s> </p>
<p> <s> Räbovõitra lubas kirjutada ettekande , kui kindrali koeraga midagi peaks juhtuma . </s> </p>
<p> <s> " Kas sa tahad siis , et ta terve öö muudkui ulub , tahad või ? " ründas Ivanov Räbovõitrat , relv käes . </s> </p>
<p> <s> " Oled julge mees küll . </s> <s> Oled julge sellepärast , et koeral ei ole relva , " ütles Räbovõitra . </s> <s> " Relvaga mehe vastu tulles lööd kindla peale põnnama . " </s> </p>
<p> <s> Kahe päeva pärast olid nad soomuki kastis , soomuk tiirutas polügoonil kaheksaid . </s> <s> Nad pidid tulistama ilmetu näoga hallist papist pupujuku pihta . </s> <s> Artur torkas automaaditoru soomuki portemulgust välja , hoidis tükk aega sõrme päästikul ning täristas kuhugi sihtimata salve tühjaks . </s> </p>
<p> <s> Räbovõitra raputas teda õlast ja näitas , kus suunas on sihtmärk . </s> </p>
<p> <s> " Sihtmärk võib seal olla , aga vaenlane on seal , " õigustas Artur toru asendit . </s> </p>
<p> <s> " Sa teed oma otdeleniele plassi , " hurjutas Räbovõitra . </s> </p>
<p> <s> " Las ta laseb sinna , kuhu soovib , " leebus Kalesnikov . </s> </p>
<p> <s> Ühtki lasku ei saanud pihta ka teeneline meistersportlane , leivalõikaja Oja . </s> </p>
<p> <s> " Ma ei tohi kätt rikkuda , " selgitas Oja poistele , ohvitseridele jäi aga temast mulje kui eriti andetust laskurist . </s> </p>
<p> <s> Hääl seevastu võttis püssilaskmist väga tõsiselt , ta tabas tihti nii vineerist tanke kui papist inimesi , ja pealegi päris kaugelt . </s> </p>
<p> <s> " Sa tahad heaks metsavennaks hakata , eks ju ? " küsis Schmidt , keda samuti üllatas Hääle sõjaline innukus . </s> </p>
<p> <s> " Kuula , peni kiunub näljast ! </s> <s> Mine oma kohuseid täitma , " lausus Hääl . </s> </p>
<p> <s> Automaadist , granaadiheitjast ja kuulipildujast sai mõni tudeng ikka sihtmärkidele pihta , ent püstolist ei tabanud papist vaenlaselõusta mitte keegi . </s> <s> Artur oleks peaaegu endale varba pihta tulistanud . </s> </p>
<p> <s> " Neil on torud kõverad , nad on mõeldud nurga taha laskmiseks , " ütles Ivanov . </s> </p>
<p> <s> Tol päeval oli polügoonil kaasas Ivaništšev . </s> <s> Alampolkovnik võttis Ivanovi püstoli enda kätte ja küsis : </s> </p>
<p> <s> " Mis see on ? </s> <s> See on relv . </s> <s> Milleks see relv on mõeldud ? </s> <s> See on mõeldud vaenlase hävitamiseks . " </s> </p>
<p> <s> Ja seejärel laskis Ivaništšev kolm lasku järjest kümnesse . </s> <s> Kursandid olid jahmunud . </s> </p>
<p> <s> " Mida tuleb teha , seltsimehed kursandid ? </s> <s> Harjutada tuleb , seltsimehed kursandid , " jätkas alampolkovnik küsimuste ja vastuste esitamist . </s> </p>
<p> <s> " Kuidas on see võimalik ? </s> <s> Ise on ta loll kui saabas , " ei uskunud Ivanov oma silmi , kui kursandid ühe auguga märkelehte imetlesid . </s> </p></div2><div2 type="alaosa"><head> NATAŠA , MU ARM </head>
<p> <s> " Noh , kuidas siis peni enesetunne on ? " küsis Artur Schmidtilt võrdlemisi õelalt ühel õhtul kurilkas . </s> </p>
<p> <s> Ja oli ka põhjust . </s> <s> Igal hommikul lõikas mjasorez ainukese taise tüki üksuse päevasest lihanormist , andis selle Schmidtile , kes viis selle üle polügooni kindrali datša aeda . </s> <s> Schmidt viskas verise käntsaka üle plangu ja jäi siis peni mõnuurinat ootama . </s> <s> Sellega olid pooled Schmidti päevaülesanded täidetud , edasi luges ta lenkomnatas ajalehed läbi ning käis siis kanalis või meres ujumas . </s> </p>
<p> <s> " Kas sul häbi sedasi viilida ei ole ? </s> <s> Teised sibavad mööda polügooni , nii et kirsavoid lirtsuvad ja mulksuvad , on poolest säärest saadik higi täis , aga sina ... " ründas Artur Schmidti . </s> </p>
<p> <s> " Küll sa ise teeks samuti , kui ainult saaks , " ei lasknud Schmidt Arturil oma süüdistust lõpetada ja hakkas sealsamas kurilkas oma tööst jutustama . </s> </p>
<p> <s> Kindralmajor Govorovi suvilat valvab vasikasuurune segavereline , kelle tõuline baas on väga lai ja kes on väga rikas erinevate sinivereliste esivanemate poolest . </s> <s> Kindralil endal on palju sõjaasju ajada , tema satub oma suvilasse nõnda harva , et vaene peni võiks näljapaistetuse saada , kui kindral ise oma koera toidaks . </s> </p>
<p> <s> " Kurat , ta ulub igal öösel nii , et kogu ümbrus vihkab teda ja ta peremeest , " ütles Artur . </s> </p>
<p> <s> " Aga kindralil on kindlasti hea meel , et peni tema olemasolu kogu aeg meenutab . </s> <s> Jaapanis on ristteedel politseinike plastmassist kujud , mis ajavad asja ära paremini kui pärispolitseinikud , " teadis Schmidt . </s> <s> " Vene sõjaväes plastmassi ei ole , et Govorovi kuju teha , nõnda lastakse siin penil klähvida . " </s> </p>
<p> <s> " Mis ta nimi on ? " tundis Artur huvi . </s> </p>
<p> <s> " See on sõjasaladus . </s> <s> Kui nime ei tea , siis ei saa teda meelitada ja datšasse vargile minna , " vastas Schmidt . </s> </p>
<p> <s> " Ja isegi sind pole kindral usaldanud ! </s> <s> Teed küll strateegiliselt tähtsat tööd , " parastas Artur . </s> </p>
<p> <s> " Mida vähem soldat teab , seda parem talle ja isamaale , " tõdes Räbovõitra . </s> </p>
<p> <s> " Ka koeratoitmisega võib ohvitseriks saada , " irvitas vana küünik Schmidt . </s> </p>
<p> <s> " Penil on seal üksinda igav . </s> <s> See kuradi Govorov on üks igavene loomapiinaja , " ütles Artur . </s> </p>
<p> <s> " Üksi ! </s> <s> Kust sa võtad , et ta üksi elab ? " küsis Schmidt . </s> </p>
<p> <s> " Kellega siis ? </s> <s> Mõne kassiga või ? " imestas Artur . </s> </p>
<p> <s> " Ühe naisega ... " vastas Schmidt väga venitamisi , laskis poiste fantaasial lennata . </s> </p>
<p> <s> " Alla Pugatšovaga , eks ole ? </s> <s> Alla oli alul kindrali armuke , siis jättis Alla selle jõuetu jupatsi maha ning võttis endale märksa seksikama partneri , kellel potentsihädasid pole , " oletas Ivanov . </s> </p>
<p> <s> " ... täpsemini neiuga , " lõpetas Schmidt väga kavalalt oma lause . </s> </p>
<p> <s> " Neiuga ! </s> <s> Kellega ? " tahtsid kõik teada ning Schmidt nautis olukorda , et tema teab jälle teistest rohkem . </s> </p>
<p> <s> " Peni valvab kindrali tütart . </s> <s> Seitsmeteistkümneaastast ja piltilusat , " lausus Schmidt pärast pikka pinnimist . </s> </p>
<p> <s> Sellest hetkest alates muutus seitsmeteistkümneaastane ja piltilus kindrali tütar Klaipeda sõjaväelaagri teemaks number üks . </s> </p>
<p> <s> Mitte keegi ei juhtunud neiut nägema – ja võibolla teda polnudki , võibolla oli see kõik Schmidti väljamõeldis – , aga seda suuremaid ihasid äratas ta tiiraste kursantide öistes fantaasiates . </s> </p>
<p> <s> Mõni pidas plaani , kuidas kindralitütrega abielludes panna kindel põhi oma ohvitserikarjäärile , teisel põhjustas neiu igal uinakul mitte just päris juhusliku pollutsiooni . </s> </p>
<p> <s> " Ja ta vanaisa oli veel marssal . </s> <s> Leningradi rinde juhataja , " õhutas Schmidt õhulosside ehitamist veel takka . </s> </p>
<p> <s> Alati , kui peni öösel valjult kuu poole kiunus , ütles Ivanov . </s> </p>
<p> <s> " Nüüd armastavad . </s> <s> Ja nii kuumalt ! " </s> </p>
<p> <s> Kindralitütrele pandi nimeks Nataša ja temast tehti väga ropp laul , mida mõnuga röögiti . </s> </p></div2><div2 type="alaosa"><head> SIMULANDI PALJASTAMISKATSED </head>
<p> <s> Varsti meenus Ivaništševile kindrali isiklik korraldus ja ta alustas Ivanoviga stroiploštšadkal individuaalset rividrilli , et paljastada teda kui kaamelikõnnaku simuleerijat . </s> </p>
<p> <s> " Kuidas nii ? </s> <s> See pole aus . </s> <s> Kas minust kui langetõbisest vabatahtlikust tehti kindralmajor seltsimees Govorovi käsul foto diviisi lipu all ? </s> <s> Tehti . </s> <s> Kas see saadeti mu emale rõõmuks koju ? </s> <s> Saadeti . </s> <s> Ja nüüd tulete teie kontrollima , " nõudis Ivanov oma õigust . </s> </p>
<p> <s> Ivaništšev meenutas , et hoolimata aupildistamisest diviisi pühamus ei muutnud kindral ära käsku kontrollida kursant Ivanovi kaamelikõnnaku ehtsust . </s> </p>
<p> <s> " Mida tegite teie ? </s> <s> Teie puhusite mullikesi seltsimees kindralile . </s> <s> Ja on väga kahetsusväärne , et me ülemuse korralduse täitmist varem ei alustanud , " püüdis Ivaništšev lõpetada igasugu vastutorisemised . </s> </p>
<p> <s> " Teie , seltsimees alampolkovnik , nimetate mullikesteks seda , mida seltsimees kindral uskuma jäi ! ? </s> <s> Lubage öelda , et teie ei pea seltsimees kindralist lugu , " esitas Ivanov vägeva argumendi . </s> </p>
<p> <s> " Kes armastab kindralit ? </s> <s> Mina . </s> <s> Kes täidab tema käsku ? </s> <s> Mina . </s> <s> Nii et sammu marss , seltsimees üliõpilane ! " käratas Ivaništšev . </s> </p>
<p> <s> Tudengeile pakkus katse paljastada simuleerijat suurt lõbu . </s> <s> Ivanov oli oma räuskamisega paljusid tüüdanud , tal oli siiani õnne olnud karistusi vältida ja nõnda jälgiti mõnuga kurilkast lipuplatsi kõrvalt , kuidas jalaväelast ja kolmikhüppajat piinati . </s> </p>
<p> <s> Raske oli öelda , kellele oli rohkem kaasatundjaid , kas Räbovõitrale , kui ta niigi puhast peldikut küüris , või Ivanovile , kes kõik asjad oskas nalja kaudu enese kasuks pöörata ? </s> <s> Ja võibolla polnud kummalegi kaasatundjaid , tudengeile lihtsalt meeldis , kui teist ülekohtuselt mõnitati ? </s> </p>
<p> <s> Igatahes pool spoore irvitas väljaku ümber , kui Ivaništšev Ivanovi edasi-tagasi marssima kamandas . </s> </p>
<p> <s> Ivanov käis endiselt kaameli moodi – tõstis korraga ette parema käe ja parema jala ning seejärel vasaku käe ja vasaku jala . </s> </p>
<p> <s> " Meiesugustest saaks üksuse moodustada ainult siis , kui meid oleks , ütleme , üks jagu või rühm või rood , minugipärast kasvõi diviis või armee . </s> <s> Teiste , harilikkude seas rikume me ilusa rivi ära , " ütles Ivanov ning see ajas Ivaništševil täiesti kopsu üle maksa . </s> </p>
<p> <s> " Pikali ! </s> <s> Miks te ei lase end pikali , kursant Ivanov ? " röökis Ivaništšev . </s> </p>
<p> <s> Ivanov seisis püsti ja ei reageerinud . </s> <s> Oli selge , et Ivaništšev tahtis hakata temaga tegema oma lemmikharjutust , sadistlikku püsti-pikali ! harjutust . </s> <s> Samas tabas Ivanov , kes ise kogu aeg teisi lõõpis ning kes nii väga pelgas seda , et tema üle naerdi , et lipuplatsi ümber naeru lagistavate tudengite poolehoid ei kuulu sugugi ainult talle ning leidub ka neid , kes tema üle itsitavad . </s> <s> Ivanov tõlgitses seda Ivaništševi poolt olemisena ja ta võttis tarvitusele kõik abinõud , et oma autoriteeti taastada . </s> </p>
<p> <s> " Ma ei tea , kuidas seda harjutust tehakse . </s> <s> Näidake palun ette , seltsimees alampolkovnik ! " ütles Ivanov . </s> </p>
<p> <s> " Viis päeva peavahti sõjaülemuse mõnitamise eest ! " karjatas Ivaništšev . </s> </p>
<p> <s> " Te olete mulle ennegi neid määranud , " ülbitses Ivanov süüdimatuna ja karistamatuna . </s> </p>
<p> <s> " Aga homsest istute ! " otsustas Ivaništšev . </s> <s> " Ja mul oli veel keegi , " hakkas Ivaništšev lehitsema märkmikku . </s> </p>
<p> <s> Alampolkovnikust laagriülem oli siiani peavahte määranud risti ja põiki ning siia ja sinna , keegi ei uskunud , et ta neid kuhugi üles kirjutab . </s> <s> Arvati , et määramise hetkel ta ka unustab määratu . </s> </p>
<p> <s> " Aah ! </s> <s> Kursant Magnusson ! </s> <s> Kolmel hommikul järgemööda tekk naril kortsus . </s> <s> Kolm päeva peavahti ! " kisendas Ivaništšev ja lahkus platsilt . </s> </p>
<p> <s> Ivanov küsis Schmidtilt ustaavid ning hakkas hoolega armee sisemäärusi lugema . </s> </p>
<p> <s> Artur otsis ta sealt üles ja imestas : " Oo , mida sina loed ! </s> <s> Sa oled puhta lolliks läinud . </s> <s> Meil on ju ustaavide eksam tehtud . </s> <s> Mäletad , koos tegime , siis kui tuttavaks saime ? </s> <s> Ja seda siin uuesti teha ei tule . " </s> </p>
<p> <s> " Peab , peab , mis sa hädaga teed , " õigustas Ivanov oma lektüüri . </s> <s> " Mul on ka teiste ainetega nii , et ma õpin nad selgeks siis , kui eksam on tehtud . " </s> </p>
<p> <s> " Mõtleme parem , mida vangi kaasa võtta , " pani ette Artur . </s> <s> " Näiteks male või mõni raamat . " </s> </p>
<p> <s> " Ära pabista , kõik saab korda , " lubas Ivanov . </s> </p></div2><div2 type="alaosa"><head> KARTSADE HIERARHIA </head>
<p> <s> Järgmisel hommikul viis leivaauto Ivanovi ja Arturi Klaipedasse . </s> <s> Sõideti üle Saksa keisri nimelise kanali ja siis veel tükk aega sügavas metsas . </s> </p>
<p> <s> " Nii odavalt ja kerge vaevaga üks kogemus juures , " nägi Ivanov toimuva positiivset külge . </s> <s> " Vanglakogemus seestpoolt ! </s> <s> Kust sa seda muidu saad , ilma et oma ankeedi ära rikuksid ? </s> <s> Me ei pea iialgi kuhugi kirjutama , et oleme viis päeva kinni istunud . " </s> </p>
<p> <s> " Kolm . </s> <s> Mina sain ainult kolm päeva , " täpsustas Artur . </s> </p>
<p> <s> " Ja seda halvem sulle . </s> <s> Kolme päevaga ei õpi sa vanglaelu tundma , " arvas Ivanov . </s> </p>
<p> <s> Juba paistis linn , varsti jõudsid nad preislaste ehitatud kasarmutesse , mis pärinesid ajast , mil Klaipeda oli veel Meemel ning kui Vene sõjavangid keiser Wilhelmi nimelist kanalit kaevasid . </s> </p>
<p> <s> Kasarmud olid punasest telliskivist , vägevad ja mornid , ajasid peale enesetapuhimu . </s> </p>
<p> <s> Kõige enam üllatas poisse peldik . </s> <s> Seegi oli hiigelsuur punasest telliskivist hoone , seda kutsuti tsirkuseks , sest oli ringikujuline . </s> </p>
<p> <s> Ümmarguse gigantpeldiku veeres oli iga asjaajaja jaoks ukseta kabiin . </s> <s> Keskpunktis oli veltveebli jaoks platsdarm , kus ennast ringi keerates sai vaadata igasse kabiini , kas soldat ikka käskluste järgi talitab või on ta pisut maha jäänud või ette rutanud . </s> </p>
<p> <s> " Oli Preisimaal ikka kord . </s> <s> Mitte niisugune naljategemine nagu Nõukogude Liidus . </s> <s> Hommikul käratati kõik peldikusse ja ülemus muudkui käsutas . </s> <s> Kükakile ! </s> <s> Esimene julk , sammu marss ! </s> <s> Teine julk , sammu marss . </s> <s> Sorts kust , palun ! " fantaseeris Ivanov . </s> </p>
<p> <s> " Huvitav , et seda ülemustele näitamiseks lukus ei hoitud , " ütles Artur . </s> </p>
<p> <s> " Keset linna ja palju soldateid , " kalkuleeris Ivanov . </s> <s> " Siin ei ole põõsaid , mille taga hommikuti soristada . </s> <s> Kui ikka paar tuhat meest igal hommikul naabermajade trepikojad täis laseb , siis on kisa laialt . </s> <s> Pealegi elavad siin kesklinnas kindlasti parteilased , kes lihtsalt ei luba oma koridori kellelgi kusta , olgu ta sõdur või tsivilistimolkus . " </s> </p>
<p> <s> Artur vaatles seda kolmikhüppajat , kes talle üha vähem meeldis . </s> <s> Tosinkond päevi tagasi oli Artur tahtnud kangesti Ivanoviga sõbraks hakata , nüüd jälgis ta tema veidrusi osavõtmatult . </s> <s> Artur oli mõistnud , et Ivanov ei tee teadlikku protestipulli – nagu ta valesti oli arvanud – , vaid võtab oma elu ja käitumist adekvaatsena ja tõsisena . </s> <s> Ja see ei olnud enam huvitav : kui kellelgi kukub iseenesest juhuslikult välja hea nali , siis pole selles loomingut , mida imetleda ja kiita . </s> </p>
<p> <s> Aga kui neid juhuslikke häid nalju kukub päevas välja kümmekond , mis siis ? küsis Artur endalt . </s> </p>
<p> <s> Sõjaväe leivatehase lao juures panid nad autosse kakskümmend kaks resti leiba , seejärel sõidutati nad peavahti , kus keegi juba ootav praporštšik tahtis neil kohe kraest kinni haarata , jalaga tagumikku virutada ja trellide taha panna . </s> </p>
<p> <s> Loomulikult ei lasknud Ivanov Nõukogude kursandi au rüvetada . </s> <s> Poiss käänas kinnihaaraja nupuvõttesse ning küsis : </s> </p>
<p> <s> " Kuhu sa meid ajad , ei saa ma aru ? " </s> </p>
<p> <s> " Kuhu , kuhu ? </s> <s> Kongi , " vastas hädavaresest vangivalvur . </s> </p>
<p> <s> " Aga mis kong see on ? " küsis Ivanov . </s> <s> " See on sõdurite kong . </s> <s> Aga kas meie oleme sõdurid ? " </s> </p>
<p> <s> Ivanov oli ustaavist järele uurinud , et kursandid peavad karistust kandma allohvitseride peavahis . </s> <s> Ja kui seal juhtumisi vabu kohti ei ole , siis ohvitseride kubus . </s> </p>
<p> <s> " Ja teie , seltsimees vanglaülem , tahate rikkuda pühamast pühamat , kogu Nõukogude armee aluste alust – distsiplinaarmäärustikku , " vangutas Ivanov etteheitvalt pead . </s> <s> " Kas te arvate , et mina ustaave ei tunne ? </s> <s> Tunnen küll ! </s> <s> Ma olen ustaavide eksami viie peale teinud isiklikult major Kalesnikovile ! </s> <s> Mina saan poolteise kuu pärast leitnandiks , sina jääd ikka sellekssamaks , kes sa oled , ja siis panen mina sind lihtsoldatite omasse istuma . " </s> </p>
<p> <s> Argument oli vägev , kubuülem ise küll kubumäärustikku ei tundnud , aga amet oli talle andnud vaistu eristada õiget juttu valest . </s> <s> Mees helistas , kuhu vaja , ning sai kuulda , et Ivanovil on õigus . </s> </p>
<p> <s> Selgus , et ülearu palju Nõukogude allohvitsere oli distsipliini rikkunud ja allohvitseride kartsas olid kõik kohad kinni . </s> </p>
<p> <s> " Viige meid siis ohvitseride omasse . </s> <s> Siis on ka see asi enne ära harjutatud , " soovitas Ivanov . </s> </p>
<p> <s> Kubuülemast praporštšik helistas jälle , sai uued juhtnöörid ning vahest kadedusest , vahest solidaarsusest kinniistuvate ohvitseride vastu Arturit ja Ivanovi ohvitseride peavahti ei pandud . </s> </p>
<p> <s> Nõnda jõudsid nad Lužnja-kasarmusse tagasi juba lõuna paiku , käisid meres ja kanalis ujumas , peesitasid rannas ning mängisid teiste viilijatega mererannas päikest võttes bridži . </s> </p>
<p> <s> Neil oli täpselt neli kätt – velsker ja komsomolisekretär Salur , kindrali koera toitmise ja lenkomnata eest vastutav Schmidt ning nemad , kaks karistusalust . </s> </p>
<p> <s> Nõnda kestis mõnus elu mitu päeva järjest – hommikul leivaautoga linna veenduma , et allohvitseride kartsas pole vabu kohti , ning juba lõunaks koju tagasi . </s> </p>
<p> <s> Siis aga kästi Saluril ja Schmidtil ka poljele roomama minna , parajasti võeti läbi mingit väga tähtsat osa , millest ükski Nõukogude ohvitser ei tohtinud ilma jääda . </s> </p>
<p> <s> Artur ja Ivanov igavlesid pärastlõunati kasarmu kandis kahekesi . </s> <s> Milline varandus oli täiesti ilma valveta , sest kui neile oleks hommikul allohvitseride kartsas kaks vaba kohta leitud , poleks suures , pärani uste ja akendega hoones olnud hingelistki . </s> </p>
<p> <s> Poleks iial arvanud , et hakkan kasarmu kohta kodu mõtlema , imestas Artur rannaliival lesides . </s> </p>
<p> <s> Aga Ivanovil on lendu ja lööki , näe , mis poiss välja haudus – karistuse asemel puhkus ! </s> </p>
<p> <s> " Kahju ikka , et meid vangi ei pandud . </s> <s> Oleks olnud , mida teistele rääkida , " ütles Ivanov . </s> </p>
<p> <s> " Ütleme , et olime vangis , " soovitas Artur . </s> </p>
<p> <s> " Kus sa siis valetama hakkad ! </s> <s> Ei tohi valetada , " kostis Ivanov ning Artur pidi tunnistama , et ta ei saa aru , kas kaaskursant mõtleb seda tõsiselt või teeb nalja . </s> </p>
<p>  </p></div2><div2 type="alaosa"><head> NATAŠA , NATAŠA ! </head>
<p> <s> Muidugi hakkas tiheda eluga harjunud kolmikhüppajal peesitades igav . </s> </p>
<p> <s> " Läheks vaataks , mida vana lits teeb , " pani Ivanov ette . </s> </p>
<p> <s> " Missugune vana lits ? " küsis Artur . </s> </p>
<p> <s> " Noh , Nataša loomulikult , " vastas Ivanov . </s> </p>
<p> <s> " Sa mõtled kindrali tütart või ? " naeris Artur . </s> </p>
<p> <s> " Muidugi , teeks talle paar grupikat , ta niikuinii unistab sellest , " arvas Ivanov . </s> </p>
<p> <s> " Tead , ma arvan , et seda Natašat pole olemaski . </s> <s> See on Schmidti väljamõeldis , " ütles Artur . </s> </p>
<p> <s> " Miks ei ole ? </s> <s> On küll . </s> <s> Neiu istub päevad läbi mere ääres , unistab armastusest ja luuletab , " vaidles Ivanov . </s> </p>
<p> <s> " Kahekesi ühe juurde ei minda , " lõi Artur käega . </s> </p>
<p> <s> " Tema juurde mine või terve polguga . </s> <s> Mida rohkem , seda uhkem . </s> <s> Temal on sellest vaid hea meel , et saab lõpuks oma rahulduse kätte ja ei pea kogu aeg viineriga songima , " sõnas Ivanov . </s> </p>
<p> <s> Artur jäi siiski rannaliivale linnast toodud uut raamatut lugema . </s> <s> Ta ei julgenud tunnistada , et kardab koeri . </s> </p>
<p> <s> Ivanov lunis endale köögist suure käntsaka liha ning siirdus otsima neidu , kes miskipärast oli Natašaks ristitud . </s> </p>
<p> <s> Ivanov roomas kohale ja viskas käntsaka üle plangu . </s> <s> Artur kuulis paarisaja meetri kaugusele tigedat ulgumist – Ivanovi toodud tükk oli liiga rasvane , koer seda ei tahtnud . </s> <s> Kogu tailiha oli Schmidt hommikul kindrali penile juba sisse söötnud . </s> </p>
<p> <s> " Nataša , Nataša ! </s> <s> Teile on kiri ! </s> <s> Isalt , " hüüdis Ivanov ja koer urises pisut leebemalt . </s> </p>
<p> <s> " Võibolla ta eesti keelt ei oska , võibolla tuleb vene keeles hüüda . </s> <s> Teiselt poolt jälle – armastuse kutse ei vaja tõlkimist , " pidas Ivanov omakeskis aru ja hüüdis igaks juhuks vene keeles üle . </s> </p>
<p> <s> Koer liputas saba , tahtis kohe sõbraks hakata . </s> </p>
<p> <s> Äkki tundis Ivanov puudutust seljal . </s> <s> Seal oli vana tuttav palja kõhuga ja põlvini aluspükstes kindral , kes parajasti merest tuli . </s> <s> Loomapiinaja niisugune , kardab vargaid , ei lase koera vette , pahandas Ivanov oma mõtteis . </s> </p>
<p> <s> " Miks te siin olete , seltsimees ... kes ? " imestas poolteisemeetrine jupats , kes kindralivormita tundus päris könnina . </s> </p>
<p> <s> " Asi on niisugune , seltsimees kindral , et allohvitseride peavahis pole vabu kohti . </s> <s> Nad tahtsid meid susata sõdurite peavahti , aga see on distsiplinaarmäärustiku jäme rikkumine , eks ju ? " püüdis Ivanov kirjeldada keerulist situatsiooni , kuhu ta oli sattunud . </s> </p>
<p> <s> " Aga miks te seal allohvitseride omas peate viibima ? " uuris kindral . </s> </p>
<p> <s> " Seda ma tulingi teile ette kandma . </s> <s> Minu meelest määrasite teie mulle diviisi lipu all pildistamise , aga seltsimees Ivaništšev on sellest niimoodi aru saanud , et mina pean pärast pildistamist kartsa minema . </s> <s> Ei pea ju ? " seletas Ivanov . </s> </p>
<p> <s> " Kust te tulete , seltsimees allohvitser ? " küsis kindral . </s> </p>
<p> <s> " Tartu Riiklikust Ülikoolist , kui lubate , seltsimees kindral . </s> <s> Ma olen ENSV noortemeister kolmikhüppes . </s> <s> Minu isiklik rekord on 15.09 , " esitas Ivanov oma andmed . </s> </p>
<p> <s> " Aah , teie oletegi see saapaga viskaja , " meenus kindralile ja mees hakkas laginal naerma , nõnda et ümmargune kõht vappus . </s> <s> " Ma rääkisin teist oma naisele , ka tema sai kõvasti naerda . " </s> </p>
<p> <s> Solvata Ivanov ennast ei lasknud . </s> <s> " Mina pole kedagi saapaga visanud , mul polegi saapaid , seltsimees kindral , " selgitas Ivanov . </s> </p>
<p> <s> " Hea küll , hea küll , ega me ei ole rivi ees , ei maksa nii ägedalt . </s> <s> Nagu ma näen , olete te endiselt spordijalanõudes ... " rahustas kindral . </s> </p>
<p> <s> " Telegrammid on läinud Moskvasse ja Kamtšatkale , kõik on hoolega otsinud , aga Nõukogude armees ei ole kirsasaapaid 51. </s> <s> Ainult Pihkvast anti pisut lootust , " keerutas Ivanov . </s> </p>
<p> <s> " Aga miks te nii halvasti vene keelt räägite , seltsimees Ivanov ? " </s> </p>
<p> <s> " Kas teie räägite võõrkeeli paremini , seltsimees kindral ? </s> <s> Näiteks bulgaaria keelt ? " </s> </p>
<p> <s> " Aga kust te mu koera nime teate , kursant Ivanov ? " </s> </p>
<p> <s> " Aga mis on teie koera nimi , seltsimees kindral ? " </s> </p>
<p> <s> " Ise hõikasite kogu aeg – Nataša , Nataša ! " ütles kindral . </s> </p>
<p> <s> " Ma mõtlesin ... kedagi teist , " pomises Ivanov . </s> <s> " Seda teavad kõik . </s> <s> See on ümbruse kõige kuulsam koer , " lisas ta valjult . </s> </p>
<p> <s> " Ei tea kõik . </s> <s> See on sõjasaladus , " ütles kindral . </s> <s> " Luure Keskvalitsus maksaks palju , et mu koera nime teada saada . " </s> </p></div2><div2 type="alaosa"><head> SÕJAMEESTE PROUAD </head>
<p> <s> " Mina seda neile ei ütle , " tõotas Ivanov . </s> <s> " Aga mul on üks suur probleem , ma ei tea kohe , kas hakata rääkima või mitte . " </s> </p>
<p> <s> " Palun , palun . </s> <s> Ega need kindralid nii hullud inimesed ei ole , kui neist seljataga räägitakse . " </s> </p>
<p> <s> " Teie , seltsimees kindral , olete mulle paar korda rääkinud oma abikaasast , nüüd tahan mina teile rääkida oma abikaasast , " püüdis Ivanov alustada uut juttu . </s> </p>
<p> <s> Ivanov oli kuulnud vanemate kursuste poistelt , kes olid eelmisel ja üle-eelmisel suvel käinud Lužnjas , Klaipeda lähedal spooridel , et laagri keskpaigas tehakse mõned poisid seersantideks ja vanemseersantideks , ehkki laagri lõpus saavad kõik leitnanteiks . </s> <s> Sellest küpses Ivanovil uus kavatsus . </s> </p>
<p> <s> " Palun , palun . </s> <s> Ma kuulan hea meelega ka perekondlikku juttu , sest isikliku elu küsimused pole armees sugugi teisejärgulised . </s> <s> Ja täna on mul aega . </s> <s> Ma palun vabandust , et ma ei saa teid , seltsimees kursant , sisse kutsuda , sest mu abikaasal valutab pea . </s> <s> Saate aru , naistevärgid , " vabandas kindral . </s> </p>
<p> <s> " Vaadake , seltsimees kindral ! </s> <s> Juuli lõpus tuleb mulle Tartust külla abikaasa Tiina Iivanov . </s> <s> Just Iivanov , aga mitte Ivanov või Ivanova . </s> <s> Sest kui mees on Bulgaaria aadlik , siis saab naine kah Bulgaaria aadlikuks , kas on nii või ? " küsis Ivanov . </s> </p>
<p> <s> " Noh , ma ei hakka teile vastu vaidlema , " ütles kindral . </s> </p>
<p> <s> " Tiina on mul niisugune , pöörab laagriväravast kohe koju tagasi , kui märkab , et mu pagunil pole ainukestki paela või kuppu . </s> <s> Ta on ohvitseri perekonnast ja ei salli reamehi . " </s> </p>
<p> <s> Kindralile oli see probleem ammu tuttav . </s> <s> " Saan aru . </s> <s> Aitan . </s> <s> Kuidas su eesnimi on ? " lubas kindral . </s> </p>
<p> <s> " Kalev . " </s> </p>
<p> <s> " Kelleks sa tahad saada , Kolja ? " </s> </p>
<p> <s> " Jefreitoriks , seltsimees kindral . </s> <s> Kui mu naine näeb laagriväravas paela , siis hüppab ta mulle suurest rõõmust kohe kaela . " </s> </p>
<p> <s> " Seersandiks ei taha ? " pakkus kindral . </s> </p>
<p> <s> " Tänan , pole vaja . </s> <s> Tiina ei tee auastmetel suurt vahet . </s> <s> Ja mina ei ole auahne inimene . </s> <s> Pealegi on ühte paela lihtsam õmmelda kui kahte , " loobus Ivanov suurest aust . </s> </p>
<p> <s> Kolja ja seltsimees kindral surusid kokkuleppe kinnituseks kätt ning kumbki läks oma teed . </s> </p>
<p> <s> Pärast rääkis Ivanov Arturile , kuidas nad olid kindraliga viina võtnud ja ujumas käinud . </s> </p>
<p> <s> " Olid jah imelikult kaua ära . </s> <s> Ja peni ka enam ei ulgunud . </s> <s> Ma mõtlesin , et oled Nataša juures löögile pääsenud , " vastas Artur . </s> </p>
<p> <s> " Ja pääsesingi . </s> <s> Ja kuidas veel ! " rõkkas Iivanov-Ivanov ning jutustas Arturile , kuidas nad kindraliga kaarte mänginud , kindralil enam raha ei jätkund ning siis pannud kindral lauda oma tütre . </s> <s> " Mina võitsin jälle . </s> <s> On ikka ilus küll , ega midagi pole ütelda . </s> <s> Eriti pepu , see võtab päris võdisema . </s> <s> Nüüd tehakse mind laagri lõpus polkovnikuks , sest ega kindrali tütrel ei kõlba madalama mehega abielluda . </s> <s> Ja Ivaništšev hakkab mulle esimesena kulpi lööma , " kirjeldas Ivanov talle sülle langenud õnne . </s> </p>
<p> <s> Pikapeale hakkas Ivaništšev huvi tundma , miks Ivanov ja Artur viilivad ja ei käi poljel taktikaõppustel . </s> </p>
<p> <s> " Teie käsul , seltsimees alampolkovnik , " teatas Ivanov . </s> </p>
<p> <s> " Ärge tulge mulle valetama , " ütles Ivaništšev ja käsutas poisid tagasi rivvi . </s> </p>
<p> <s> " Ma tahan vanglasse , laske mind vanglasse ! " nõudis Ivanov , aga sellele ei pööratud tähelepanu . </s> </p></div2><div2 type="alaosa"><head> HIGILIITRID </head>
<p> <s> Hommikul rivistuti lipuplatsile , et sealt varsti poljele taktikaõppustele marssida . </s> </p>
<p> <s> " Noh , mis meil täna plaanis on ? " küsis Kalesnikov kaustikut sirvides . </s> </p>
<p> <s> " Okastraattõkke ületamine , seltsimees major , " raporteeris jupijumal Räbovõitra , kes teadis harjutuste järjekorda ilma kaustikutagi . </s> </p>
<p> <s> " Või nii ... </s> <s> Või okastraattõkke ületamine , " kordas Kalesnikov . </s> <s> " Aga seda te oskate ju , seda oleme harjutanud mitu korda Tartus . " </s> </p>
<p> <s> " Anneluhal , " täpsustas Räbovõitra teenistusvalmilt . </s> </p>
<p> <s> " Muidugi oskame , " vastasid poisid , kel polnud aimugi , mida kujutab endast seesugune jubedus nagu okastraattõkke ületamine . </s> </p>
<p> <s> " Teate , mis ... </s> <s> See on muidugi rangelt vabatahtlik asi . </s> <s> Kes tahab , läheb okastraattõkkeid ületama . </s> <s> Aga seltsimees kindral isiklikult palus , et te korjaksite talle vabarnaid . </s> <s> Ja seltsimees alampolkovnik kah . </s> <s> Ja mulle endale kuluks paar pangetäit . </s> <s> Ämbrid saate köögist , need on juba seest puhtaks pestud . " </s> </p>
<p> <s> " Seltsimees kindralile palun ussitanuid mitte korjata , " andis Kalesnikov lisajuhendeid . </s> </p>
<p> <s> " Aga Ivaništševile tohib või ? " küsis Ivanov . </s> </p>
<p> <s> Nii need päevad kulgesid . </s> <s> Edaspidi ei hakatudki laost hommikul relvi välja võtma , köögist saadi ämbrid , millega mindi metsa . </s> </p>
<p> <s> Looduskaitsealal oli marju külluses , ämbrid said ruttu täis . </s> <s> Siis mindi kanalisse või lahte ujuma ja seejärel mängiti vaarikaid nosides paar tundi bridži . </s> </p>
<p> <s> Marjakorjamine oligi tähtis strateegiline ülesanne , mille tõttu aeti kõik poisid õppustele , tühistati kõik privileegid ning lasti kasarmul mitu tundi inimtühjana seista . </s> </p>
<p> <s> Suur bridžifanaatik oli laagri komsomolisekretär Salur , aga tema häda oli selles , et ta peaaegu üldse ei osanud mängida . </s> </p>
<p> <s> Keegi ei tahtnud ei Saluriga paaris ega tema vastu mängida . </s> <s> Ükskord jättis ta pakkumisel näitamata oma üheksase tipphonööridega padamasti . </s> <s> Oja-poiss jättis mängu kolmele trumbitale . </s> <s> Kui Salur oma padad samblale ladus , sai Oja aru , et lauda pole sisekut ning kõik padad on kadujad . </s> </p>
<p> <s> Teeneline meistersportlane võttis samblalt Saluri padakaardid ja viskas need juurakale näkku . </s> </p>
<p> <s> Salur ei lasknud end sellest häirida , ikka hoidis ta käes kaht pakki kaarte ning nurus alatasa : </s> </p>
<p> <s> " Poisid , mängime bridži ! " </s> </p>
<p> <s> Temast ei tehtud väljagi , räägiti oma jutte edasi . </s> </p>
<p> <s> " Te muidugi teate , et major on kafedras vormistatud kui dotsent ja alampolkovnik kui professor . </s> <s> Nõnda et me korjame neid marju dotsent Kalesnikovi ja professor Ivaništševi käsul , " rääkis Schmidt , kes alati teadis kõike seda , millest teistel aimugi polnud . </s> <s> " Ja kafedra ülem polkovnik Voinov on akadeemik . " </s> </p>
<p> <s> " Ise ei oska kirjutada ja lugeda , aga professorid ja akadeemikud , " osatas Oja . </s> </p>
<p> <s> " Näe , kursant Hääl õpib türgi keelt , et doktor kaitsta ja professoriks hakata . </s> <s> Parem hakaku alampolkovnikuks ja on kohe professor , " irvitas Schmidt . </s> </p>
<p> <s> Enne lõunasöögile marssimist korjati ämbrid jälle kuhjaga marju täis , lipuplatsile jõudnud , raporteeris Räbovõitra Kalesnikovile , et vzvood on erakorralise ülesande täitnud . </s> </p>
<p> <s> Ämbrid tühjendati suurde köögivanni , kust vabarnad olid järgmiseks hommikuks salapärasel kombel kadunud . </s> </p>
<p> <s> " On ikka õgardid . </s> <s> Terve mäe marju alla kugistanud , " imestas Ivanov . </s> </p>
<p> <s> " Võibolla teevad moosi ? " oletas Artur ema meenutades . </s> </p>
<p> <s> " Nad müüvad marjad kokkuostu . </s> <s> See on nende äri . </s> <s> Nad teenivad meid ekspluateerides tuhandeid rublasid , " andis Schmidt jälle täpset informatsiooni . </s> <s> " Kõik on läbi mõeldud . </s> <s> Leedukaid üle kanali looduskaitsealale ei lasta , konkurente ei ole , mis nii viga teenida . " </s> </p>
<p> <s> " Las teenivad . </s> <s> Mina küll kade ei ole , " oli Artur suuremeelne . </s> </p>
<p> <s> " Aga see alandab meid , kui me teiste tentsikud oleme . </s> <s> Ja meie väljaõpe kannatab , " tähendas Hääl . </s> </p>
<p> <s> Oli ka päevi , mis ei alandanud metsavennaks sirguda tahtvat noort inimest , päevi , mil taktikaõppused käisid täie hooga – siis , kui transport alt vedas ja suur nõudepesuvann kasarmuköögis vabarnaist tühjaks ei saanud . </s> <s> Siis tuli kolmekümnekraadises kuumuses ja ZOMPi kummiülikonnas – kursandid ütlesid , kantossis – poljele kaevikuid kaevata ja puugranaate pilduda . </s> </p>
<p> <s> Kui ülekaaluline Artur seejärel lõunasöögile jõudis , oli tema kostüümis põlvist saadik higi , mis hirmsasti lirtsus ja haises . </s> <s> Oma higi lõhnast võis vastikusest kõngeda ! </s> </p>
<p> <s> " Oh , oleks mul gaasitorbiku-nägu , siis ei peaks ma vähemalt seda vastikut gaasitorbikut iga kord ette panema , " unistas Artur eneseirooniliselt . </s> </p>
<p> <s> Higi oli mõnus teiste nähes lahtiriietumisel ZOMPikondoomist välja kallata . </s> <s> Kostüüm tuli kandadest pihku võtta , üles tõsta ning siis vaadelda , kuidas osa sinust kalli vedeliku kujul päikesest põlenud maa pragudesse haihtus . </s> </p>
<p> <s> Voolav higi oli otsekui tõestus toimuva tõsidusele ja liha kaduvusele . </s> </p>
<p> <s> " Poisid , kellel on janu ? " pakkus Artur teistele iseennast juua . </s> </p>
<p> <s> Õppustel nägi Artur esimest korda vaskussi , suurt kotkast ja põtra . </s> <s> Väga tõenäoline , et need elukad Eestiski elasid , aga Eestis polnud Artur veel loodusesse sattunud , ta pidi õllesaalis ja raamatukogus istuma . </s> </p>
<p> <s> Ometi näris Arturit kadedus , et näe , miks Schmidt ja Salur rasketel õppustel ei käi , kui tulevad , siis ainult vabarnaid korjama . </s> </p>
<p> <s> " Kas sa oled mu kursusekaaslane või mitte ? " küsis Artur Schmidtilt . </s> </p>
<p> <s> " Ja mis siis ? " oli Schmidt ettevaatlik . </s> </p>
<p> <s> " Muretse mulle kah üks niisugune jobi , kus saab seanahka vedada , " nõudis Artur . </s> </p>
<p> <s> " Minu teada ei ole parajasti vakantsi , " intrigeeris Schmidt . </s> </p>
<p> <s> " Pista oma vakants persse ja ära keeruta ! </s> <s> Kui muretsed , siis võibolla astun kunagi parteisse . </s> <s> Sinult saan soovitused , " pakkus Artur . </s> </p></div2><div2 type="alaosa"><head> SPUTNIKULT PIDLISTATUD KONI JA SÕDA HIINAGA </head>
<p> <s> Öised valvekorradki polnud jubedad . </s> <s> Kord kolme-nelja päeva järel pidi , püss käes , seisma öösel valves lenkomnatas , relvalao ees , laagri väravas või kasarmu sisekoridoris . </s> <s> Tavaliselt ei tulnud konutada kaua . </s> <s> Ikka kutsus mõni ohvitser tunnimehe kaasa kalale . </s> </p>
<p> <s> Kala püüti Leedu looduskaitsealal sõjaväelikult . </s> </p>
<p> <s> Ivaništšev viskas granaadi kanalisse , see plahvatas nõnda , et vesi kuuselatvadeni pritsis . </s> <s> Ivaništšev röökis rõõmust , pani siis tunnimehed kahvaga kraamima kalu , mis veepinnal ulpisid , kõhud ülespoole . </s> <s> Vahel tuli minna rinnust saadik kanalisse – ohvitserid ei suvatsenud end märjaks teha , sellepärast neil kursante tarvis läkski . </s> </p>
<p> <s> Metsa alla oli peidetud buržuikaahi , milles suitsutati ohtrat saaki . </s> </p>
<p> <s> Ohvitserid koos kursantidega rüüpasid leedu talupoegade tehtud õunapuskarit , maitsesid kalu ja arutasid maailmaasju . </s> </p>
<p> <s> Õunapuskariga oli veel niisugune nali , et eesti kursandilt võtsid leedu talupojad poole liitri eest ühe , vene ohvitserilt aga kolm rubla . </s> <s> Tudengil raha ei olnud , ohvitseridel jätkus seda külluses , aga nemadki tahtsid kõike odavamalt saada . </s> <s> Nõnda saatis ohvitser tudengi tallu puskari järele ja andis kaasa kümneka . </s> <s> Ise oleks ta selle raha eest saanud kolm , tudeng tõi talle viis pudelit hüva ja kanget rüübet , mis hommikuks pohmelligi ei tekitanud . </s> <s> Ja viis pudelit jättis tudeng endale , et metsa alla bridži mängides ohvitseri kulul mõnusalt viina võtta . </s> </p>
<p> <s> Tähed sirasid , kuu paistis , pilvitu taevas tundus kõrge-kõrge . </s> <s> Puskaripudel käis suult suule , Ivaništšev võttis granaadiga püütud kalad suitsutuspannilt maha . </s> </p>
<p> <s> See oli ainus tegevus , mida mees hoole ja armastusega tegi . </s> </p>
<p> <s> " Ei tea , kas Ameerika luure jälgib meid ? " küsis Ivanov , kelle jaoks asi oli juba tükk aega olnud liiga tõsine . </s> <s> Pealegi oli kindral andnud talle oma koera nime varjamisega palju ainet mõtisklemiseks ja uue idee . </s> </p>
<p> <s> " Omavahel öeldes – jälgib küll . </s> <s> Meie rongi teekond on neil juba teada , samuti see , et me alguses saunas käisime , " vastas Ivaništšev usalduslikult-kolleeglikult . </s> </p>
<p> <s> " Kust te seda teate , et nemad teavad ? " imestas Ivanov . </s> </p>
<p> <s> " Tss ! " pani Ivaništšev näpu huultele . </s> <s> " Mis on see , kui vaenlane sind jälgib ? </s> <s> Tunnustus sinu tööle ja sõjasaladus . </s> <s> Kuidas nii , et sõjasaladus ? </s> <s> Aga see , mida sa vaenlasest tead , on sõjaväes alati suurem saladus kui see , missugune sa ise oled . </s> <s> Ja see aksioom ise ka on saladus , on väga oluline , et vaenlane seda ei teaks , et vaenlane arvab , et me kõik , mis me temast teame , kohe välja lobiseme . </s> <s> Milles on Nõukogude armee trump ? </s> <s> Meie trump on selles , et me teame , et Ameerika luure meid kogu aeg jälgib , aga meie säilitame külma vere . </s> <s> Ameerika luure ei tea , et meie teame , et tema teab meie rongiteekonda Tartust Puka kaudu Minskisse ja siis bussidega siia sauna , " sattus Ivaništšev hoogu . </s> </p>
<p> <s> " Kas nad praegu meie lõket kah näevad ? " uuris Ivanov edasi , hääles hirm ja silmis põnevus . </s> </p>
<p> <s> " Kindlasti . </s> <s> Mulle näidati kord vastuluureseminaril Ameerika sputniku fotot hõõguvast konist Nevski prospektil Leningradis . </s> <s> Mis oli juhtunud ? </s> <s> Luuresputniku andur oli valesti reageerinud ja vale asja pildistanud , " vastas Ivaništšev . </s> <s> " See lõke on sputniku jaoks tšipuhhaa ! " </s> </p>
<p> <s> " Ja meie omad olid selle foto vahelt ära näpsanud , " tundis oma luure üle uhkust Kalesnikov . </s> </p>
<p> <s> " Ei tea , mida see andur mõtles pildistada ? " küsis Ivanov . </s> </p>
<p> <s> " Eks ta mõtles , et seal on üks meie rakett . </s> <s> Ja kohe stardib ! </s> <s> Näe , tuli ka juba sabas , " ütles Kalesnikov . </s> </p>
<p> <s> " Kas siis tuli raketi sabas on samasugune nagu hõõguv koni ? " ei suutnud Artur ohvitseride juttu uskuda . </s> </p>
<p> <s> " Kui igale poole konisid loopida , siis võiks Ameerika poole raketi saata nii , et ükski andur mitte ühelgi sputnikul seda ei märka , " kavandas Ivanov nutika ründeplaani . </s> </p>
<p> <s> " Kas te arvate , et seda ei tehta ? </s> <s> Tehakse , ja kuidas veel ! </s> <s> Mis asju on kõik kohad täis ? </s> <s> Kõik kohad on täis meie peibutusrakette , mille pihta on sihitud Ameerika päris raketid . </s> <s> Ja see läheb kapitalistidele palju maksma ! " rõõmustas Ivaništšev . </s> </p>
<p> <s> " Eriti veel siis , kui nad meie konide peale ka oma raketid välja sihivad . </s> <s> Nii jäävad neil kõik neegrid nälga , " jagas Ivanov Ivaništševi rõõmu . </s> </p>
<p> <s> " Neegrid võiksid meiegipoolest elada . </s> <s> Tarvis on USA majandus ja kapitalistid välja kurnata , " andis Ivanovi mõtetele õige ideoloogilise suuna majorist dotsent Kalesnikov . </s> </p>
<p> <s> " Aga idee on hea , " kiitis Ivanovi Ivaništšev . </s> <s> " Nõukogude ohvitser peab just niimoodi mõtlema . </s> <s> Mida arvavad mõned ? </s> <s> Mõned arvavad , et ohvitseriamet – see on kisamine ja ringijooksmine . </s> <s> Kas neil on õigus ? </s> <s> Ei ole . </s> <s> Ohvitseriamet – see on peaga töötamine . </s> <s> Kes on ohvitser ? </s> <s> Ohvitser on samasugune intelligent nagu arst või õpetaja . " </s> </p>
<p> <s> " Minu meelest palju targem , " arvas Oja . </s> </p>
<p> <s> " Õige – palju targem ! </s> <s> Mitu inimest võib tappa arst ? </s> <s> Ühe inimese . </s> <s> Mitu inimest võib tappa ohvitser ? </s> <s> Ohvitser võib tappa kümneid , sadu ja tuhandeid inimesi . </s> <s> Kui õpetaja õpetab koolilapse valesti lugema või arvutama , pole sellest midagi hullu ühiskonnale . </s> <s> Mis juhtub aga siis , kui ohvitser õpetab soldatid valesti tulistama ? </s> <s> Omade pihta ? </s> <s> Ahaa . </s> <s> Juhtub mäss ja ühiskond hukkub , " nautis oma loogikat ja järeldamiskunsti alampolkovnikust professor Ivaništšev . </s> <s> " Ohvitseri vastutuskoorem on märksa suurem kui arstil või õpetajal . " </s> </p>
<p> <s> " Vabandage , ma ei saanud aru , keda need õpetajad ja arstid maha lasevad , " küsis Artur . </s> </p>
<p> <s> " Ma kardan , et teist küll õiget ohvitseri ei saa , kuidas teie nimi nüüd oligi , " vangutas Ivaništšev pead . </s> </p>
<p> <s> " Siis on kahju küll . </s> <s> Hakka või nutma , " kahetses Artur . </s> </p>
<p> <s> " Ma olen siin vaadanud , et teil pole täpset nimekirja , kes siin spooridel üldse on ja keda ei ole . </s> <s> Kui küsiks Ameerika Luure Keskvalitsuselt , las ütlevad meile , kes peavad siin olema ja kes mitte ning kes tegelikult peavad , aga ei tulnud Tartust kaasa , " pakkus Ivanov väljapääsu segasest olukorrast kursantide nimistuga . </s> </p>
<p> <s> " Nüüd tegite suure vea , seltsimees kursant . </s> <s> Kas me võime Ameerika luurele anda aimu , et meie teame , et neil on see nimekiri ? </s> <s> Ei . </s> <s> Kui me seda teeksime , siis seaksime löögi alla meie kangelaslikud luurajad ja täpsed mehhanismid , mis selgitasid välja , et jänkidel see nimekiri on . </s> <s> Järelikult me seda ei tee , " lükkas Ivanovi pakutud abi kõrvale Ivaništšev . </s> </p>
<p> <s> " Ja järelikult elame ise teadmatuses , " ütles Oja pudelist puskarit rüübates . </s> </p>
<p> <s> " Aga kui meie nimekirja sealt ei tohi küsida , kas me võime siis sealt küsida , missugune on praegune täpne aastanumber . </s> <s> Niipalju kui ma aru saan , on selle väljaselgitamisega kafedral raskusi – kaasa võeti eelmise ja üle-eelmise aasta nimekirjad , " arvas Ivanov . </s> </p>
<p> <s> " Ta on meil naljamees . </s> <s> Pealegi paberitega , " astus Ivanovi kaitseks välja Kalesnikov . </s> </p>
<p> <s> " Paberitega ? </s> <s> Hullu omadega või ? " küsis Ivaništšev . </s> </p>
<p> <s> " Noh , sealt , psühhoneuroloogiast , " täpsustas Kalesnikov . </s> </p>
<p> <s> " On ikka temal palju haigusi , vaesekene , " tundis Ivaništšev kaasa . </s> <s> " Mis need olidki ? </s> <s> Langetõbi , kaamelikõnd , kolmikhüpe ja nüüd veel psühh kah ! " </s> </p>
<p> <s> Hoopis teist masti mees oli major ja dotsent Užin , kes kord Arturi , Ivanovi ja Schmidti öiselt relvalao valvelt endaga kampa võttis . </s> </p>
<p> <s> Užin püüdis ainult angerjaid , tema ei visanud granaati kanalisse . </s> <s> Teiseks oli Užin alul suur vaikija . </s> <s> Hävitas kõvasti õunapuskarit , viskas lõkkesse palju oksi , maitses mõmisedes buržuikast välja võetud suitsuangerjat , aga ei öelnud sõnagi . </s> </p>
<p> <s> Miks ta siis üldse seltskonda soovis ? </s> <s> Võinuks üksi lõkke ääres istuda , olekski olnud filosoofilisem . </s> </p>
<p> <s> Lõpuks küsis Artur : " Ei tea , kas Hiinaga läheb sõjaks ? " </s> </p>
<p> <s> " Aga mis te ise arvate ? " küsis Užin vastu . </s> </p>
<p> <s> " Mul on niisugune tunne , et läheb , " arvas Artur . </s> </p>
<p> <s> " Aga teie ? </s> <s> Mida näiteks teie arvate ? </s> <s> Ma olen kuulnud , et te olete parteilane ja tark inimene , " näitas Užin näpuga Schmidti poole . </s> </p>
<p> <s> " Mina arvan , et ei lähe . </s> <s> Juba Lenin on öelnud , et sõda puhkeb kapitalistlike riikide vahel . </s> <s> Või kui kapitalistlik riik sotsialistlikku ründab , siis ka kapitalistliku ja sotsialistliku riigi vahel . </s> <s> Aga kahe sotsialistliku riigi vahel ei lähe iialgi sõjaks , " oli Schmidt ettevaatlik taktik ja ajas teadlikku demagoogiat . </s> </p>
<p> <s> " Läheb , kindla peale läheb . </s> <s> Alul paneme Hiinale vastu tatti , siis koos Hiinaga Ameerikale , " paljastas Kindralstaabi plaane Užin , kes sõjaväelasena Leninist ja rahuvõitlusest suurt ei hoolinud . </s> </p>
<p> <s> " Kas poleks otstarbekam alul Hiina ja Ameerika omavahel tülli ajada , las nad nõrgestavad teineteist , siis aga nad mõlemad vabastada ? " pakkus Schmidt oma strateegia . </s> </p>
<p> <s> " Aga kes see viitsib hakata jamama ? </s> <s> Tülli ajada ? </s> <s> Kellele seda vaja peaks minema ? " lõi Užin käega ja hakkas unistavalt pajatama uuest Nõukogude imerelvast , mis läheb kiirena väikesest august välja ja tapab maha kõik , mis teele ette jääb . </s> <s> " Ameerika luurel pole sellest õrna aimugi . </s> <s> Kõigepealt me laseme selle kiire Pentagoni ja hävitame nende aju . </s> <s> Pärast võtame vangi nende presidendi ning paneme ta alla kirjutama kapitulatsiooniaktile . </s> <s> Ja kohe rajame Ameerikasse kolhoosid , " kõlas öösel metsa vahel kaunis jubedalt Užini mökitav naer . </s> </p>
<p> <s> " Aga võibolla me nüüd teie pärast kaotame sõja , " hädaldas Ivanov . </s> </p>
<p> <s> " Kuidas minu pärast ? " oli Užin valmis kabuurist püstolit haarama , et kaotust sõjas vältida . </s> </p>
<p> <s> " Võibolla Ameerika sputnik lindistas teie jutu ja kohe hakkavad nad seda imerelva tootma ? " kartis Ivanov . </s> </p>
<p> <s> " Mul üks puts puha , kes selle sõja võidab , " kuulutas Užin ja hakkas jutustama , kuidas ta sõjaväkke sattus . </s> <s> " Ma läksin sinna vastikusse kohta kolmeks aastaks . </s> <s> Oleks ma teadnud , et ma jään siia kolmekümneks aastaks , oleks ma end kolmandal päeval üles poonud , " tõmbas Užin endal peoseljaga üle kõri , kus lõkkevalguses paistis mingi nöörimisarm . </s> </p>
<p> <s> " Mina võin öelda , et mina küll kunagi sõjaväkke ei lähe , ei sõduri ega ohvitserina , " ütles Artur viinast julgena . </s> </p>
<p> <s> " Ja õigesti teed . </s> <s> See oli vanasti , kui ohvitseride poodides oli paremaid kaupu saada ja kui ohvitserid teenisid tsivilistidest rohkem . </s> <s> Nüüd saavad tsivilistid rohkem ja mis kuradi pärast pean mina poljel ligunema , kui teised mehed kuskil katuse all õlut joovad ? " oli Užin kole pahane . </s> </p>
<p> <s> Järgmisel hommikul ütles Artur Häälele : </s> </p>
<p> <s> " Tead , nad on päris intelligentsed inimesed . " </s> </p>
<p> <s> " Nad on sinugi juba enda poole meelitanud , " torkas Hääl . </s> </p>
<p> <s> " Ei ole intelligentsed . </s> <s> Intelligentne inimene parandab tehtud vigu , " irvitas Schmidt . </s> </p>
<p> <s> " Mis vigu ? " imestas Hääl , kes kogu öö oli kasarmunaril maganud . </s> </p>
<p> <s> " Poomata jätmise vigu , " prahvatas Ivanov . </s> </p></div2><div2 type="alaosa"><head> IIDSED JA KOHUSTUSLIKUD KOMBED </head>
<p> <s> Igal õhtul karjuti kasarmus pärast tulede kustutamist loojakarja läinud päeva auks kellegi eeshõikamisel koorisrõvedus , näiteks : </s> </p>
<p> <s> " 29. juuli – putsi ! " </s> </p>
<p> <s> Küll püüdsid ohvitserid eeshõikaja jälile saada , see ei läinud neil kuidagi korda . </s> <s> Siis meenus neile , et nemadki olid noorsõdureina teinud sama tempu , ja nad ei otsinudki erilise hoolega . </s> </p>
<p> <s> Mõnel hommikul leidis Artur end pasteerituna – keegi oli talle tuubist hambapastat näkku pigistanud , talle valged vuntsid teinud . </s> </p>
<p> <s> Küll käis läbi hinge vihasööst ! </s> </p>
<p> <s> Kes küll elas oma tigedust tema vastu välja nii alatul viisil ? </s> <s> Kas annaks alandajale ja mõnitajale , kes läheduses vaikselt pihku itsitab , poljel valangu kõhtu ? </s> <s> Või oli tegemist hoopis spordiga , pasteerija riskis kui uljas mängumees , ei vihanudki Arturit ? </s> </p>
<p> <s> Vähemalt üks oli kindel – Hääl see polnud , Schmidt ka mitte . </s> <s> Ja Räbovõitra samuti . </s> <s> Võibolla Ivanov ? </s> <s> Või Oja-poiss ? </s> <s> Või tundmatu vihkaja kuskilt kasarmu kaugemast nurgast ? </s> </p>
<p> <s> Artur ei tahtnud , et kahtlus jääks õhkkonda mürgitama . </s> </p>
<p> <s> " See on tobe initsiatsiooniriitus . </s> <s> Nüüd olen mina kollektiivi ametlikult vastu võetud , " sõnas Hääl , keda oli sel ööl pasteeritud . </s> </p>
<p> <s> Kord oli Arturi varbavahesse pabeririba susatud , siis see põlema süüdatud . </s> </p>
<p> <s> Artur kargas narilt alla hirmsa valu ja röökimisega , kuskil pimeduses kostis pahatahtlikku mökitamist . </s> <s> Artur teadis , et seda iidset traditsiooni , mis läbi terve ajaloo ühiskonnast ühiskonda ja kasarmust kasarmusse reisib , nimetatakse pimeda tegemiseks . </s> </p>
<p> <s> " Alul süütavad , pärast tapavad . </s> <s> Kurja hakatakse tegema etapiviisi , " kommenteeris sõber Hääl . </s> </p>
<p> <s> Artur ei kandnud kirsade all jalarätte , tema ajas läbi sokkidega . </s> <s> Ja seetõttu tal varbad veritsesid ja olid kangesti villis . </s> <s> Nüüd oli tuli armid ja haavad varvastel ravinud , ja Artur pahvatas heameelest naerma . </s> </p>
<p> <s> Pärast pimeda tegemist läks kõndimine poljel lõbusa hooga , Artur ei longanud enam , poiss ei hädaldanud , ta huuled ei kiskunud valukrampi . </s> <s> Enesetapumõttedki olid nagu peoga pühitud . </s> </p>
<p> <s> Aeg-ajalt peeti lenkomnatas kabe- ja maleturniire , need võitis harilikult Oja , kui ta viitsis osa võtta ja " lapsukestega mängida " , nagu ta ütles . </s> <s> Häälgi oli kõva mängija , aga tema oma jalga juba üle lenkomnata läve ei tõstnud . </s> </p>
<p> <s> " See on peaaegu võrdne parteisseastumisega , " kommenteeris ta . </s> <s> " Inimesel peavad olema siiski põhimõtted , mida ta ei reeda . " </s> </p>
<p> <s> Peaaegu iga põõsa all mängiti bridži , see kirg haaras kõiki jäägitult . </s> <s> Laagri kõvemad käed olid suuremad autoriteedid , Artur nägi uneski teravamaid jaotusi . </s> <s> Kaardimängu lõpetas harilikult pimedus , sest lenkomnatas oli see mäng rangelt keelatud . </s> <s> Keelu valvajaks oli kursant Salur , ise väga vilets ja väga fanaatiline bridžimängija . </s> </p>
<p> <s> " Uskuge mind , et Salur on nuhk . </s> <s> Suur ja kõrge kvalifikatsiooniga nuhk , mitte lihtne informaator , " arvas Artur . </s> </p>
<p> <s> " Kust sa selle võtad ? " irvitas Schmidt . </s> </p>
<p> <s> " Ta on juba nuhi näoga , " põhjendas Artur . </s> </p>
<p> <s> " Ise oled sa nuhi näoga . </s> <s> Sul on täpselt nuhi kulmud , " vastas Schmidt . </s> </p>
<p> <s> " Kuule , kurat , vana punaste võsu , miks sul peab olema kaks ametit ? </s> <s> Miks sina oled üheaegselt koeratoitja ja lenkomnata-mees ? </s> <s> See pole aus . </s> <s> Teised tahavad ka midagi teha , " ütles Artur . </s> </p>
<p> <s> " Noh , kumba sa endale tahad ? " irvitas Schmidt . </s> </p>
<p> <s> " Puhtamat . </s> <s> Seda , mis ei määri , " vastas Artur . </s> </p>
<p> <s> " Vaatame , mida me teha saame , " ei lubanud Schmidt midagi kindlat . </s> </p>
<p> <s> Korralikumad kursandid käisid naabrite juures tankidiviisi lahvkas , ostsid sealt sigarette ja komme . </s> <s> Õlut ja viina seal ei müüdud , kuigi trepil leidus althõlma pakkujaid sõdureid . </s> <s> Arturil jäi tunne , et sellesse ärisse on segatud ohvitserid , kuidas muidu saanuks seda nii avalikult ajada ? </s> </p>
<p> <s> Spooridel rehkendati kõike õlles , peamine jutt käis naistest ja õllest . </s> <s> Rahagi hakati õlleks ümber arvestama . </s> <s> Rubla oli umbes võrdne nelja õllega , nõnda öeldigi hindu , et see või see maksab kümme õlut või kast õlut . </s> <s> Õlu , mida väga vähe liikus , sai kõikide väärtuste ekvivalendiks , sai jumaluseks . </s> </p>
<p> <s> Ikka meenutati legendaarset Humala õllekat , selle šveitserist , juudi rahvusest Marienburgerist tehti rahvuskangelane , kiideti ka Kõivu Ilmarit , kes tihti tudengeilt ainult pool arvet võttis . </s> <s> Kelner ise seletas oma heatahtlikkust nii : </s> </p>
<p> <s> " Tavaliselt võtan ma kolhoosnikelt topeltarve . </s> <s> Minu kelneri südametunnistus ei luba võtta rohkem . </s> <s> Kui ma aga tudengeile olen välja teinud , siis võtan ma õigusega kolhoosnikelt kolmekordse arve . " </s> </p>
<p> <s> " Miks sa siis meie eest nii kõvasti hoolitsed ? " oli Humalas Kõivu Ilmarilt küsinud Hääl . </s> </p>
<p> <s> " Aga sellepärast , et ma tahtsin ise tudengiks saada , " vastas Kõiv . </s> </p>
<p> <s> Spooridel meenutas Ivanov : </s> </p>
<p> <s> " Minu rekord kellast kellani on 85 kannu . " </s> </p>
<p> <s> Kellast kellani tähendas avamisest sulgemiseni , kella kümnest kümneni . </s> </p>
<p> <s> Schmidt oli kiire peastarvutaja , samuti füüsikatudeng Oja . </s> <s> Poisid panid pead kokku , irvitasid pisut omavahel ja langetasid otsuse . </s> <s> Selgus , et Ivanov pidanuks jooma 12 tunni vältel iga kaheksa ja poole minuti jooksul ühe õlle . </s> </p>
<p> <s> Selle peale vangutasid suurimad ja kõhukamad õllespetsialistid kahtlevalt pead . </s> </p>
<p> <s> Aga õllespetsialistideks olid kõik poolteistsada jalaväekursanti . </s> </p>
<p> <s> " Veame kihla ! " provotseeris Oja , kes muidu oli suur Ivanovi sõber . </s> </p>
<p> <s> Taganeda polnud Ivanovil kuskile , ehkki Ivanov mõistis kohe ka ise , et on seekord kiitlemisega pisut liiale läinud . </s> <s> Aga kui ta poleks olnud nõus kihla vedama , oleks teda spooridel lõpuni Viisteist-Null-Üheksa asemel narritud Kaheksakümne Viieks Õlleks Kaheteistkümne Tunni Jooksul . </s> <s> Ja narrimist pelgas teiste narritaja koledal kombel . </s> </p>
<p> <s> " Nõnda , " esitas Oja tingimused . </s> <s> " Me teeme sulle hinnaalandust . </s> <s> Võibolla sa pole sel päeval eriti vormis või sedasi . </s> <s> Kui sa kellast kellani jood ära 72 õlut , oled sina võitnud . </s> <s> Meie maksame kinni sinu 72 õlut ja teeme sulle välja kasti konjakit . </s> <s> Kui sa aga ei jõua juua 72 õlut , plekid kinni oma õlled , nii palju , kui sa neid joonud oled , ning kõigi pealtvaatajate joodud õlled . " </s> </p>
<p> <s> Oja ja Ivanov lõid käed kokku . </s> </p>
<p> <s> " Nagu nalja . </s> <s> Ma arvan , et ma üritan sadat , " suurustas Ivanov . </s> </p>
<p> <s> " Maksame ka sada kinni , " lubas Schmidt ja Oja noogutas . </s> </p>
<p> <s> Üritus otsustati teha 14. septembril loomulikult samas Humalas , sellest pidi kujunema ka spooride esimene kokkutulek tsiviilis . </s> </p>
<p> <s> " Kannu olen joonud 2,7 sekundiga , pudeli 3,5 sekundiga . </s> <s> Nipp on selles , et pudelis tuleb õlts keerlema panna , siis tuleb ta kergemini välja , " tutvustas Ivanov edasi oma võimeid . </s> </p>
<p> <s> Spooridel oli poistel metsas kändude alla peidetud tsiviilriided , nendega käidi Klaipeda õllesaalides . </s> </p>
<p> <s> Need olid hästi põnevad hüpped , sisaldasid mässu elemente . </s> <s> Kõigepealt tuli hiilida välja väeosa territooriumilt . </s> <s> Oma kursantidest tunnimees võis osutuda Räbovõitra-suguseks närukaelaks , võis su peale karjuma hakata ja sind reeta , lõpuks koguni kaebama minna . </s> <s> Ja tegelikult oli tal õigus anda sinu pihta kalašnikovist säru , kui sa hakkasid üle kanali minema . </s> </p>
<p> <s> Siis tuli hoolitseda , et sa tankistide patrullile nina alla ei satuks . </s> <s> Siis tuli kanali ääres oodata bussi number 7 , mis käis närvetapvalt pikkade vahedega . </s> <s> Tavaliselt kõhutati võsa vahel , kui buss lõpuks tuli ja Lužnja peatuses kinni pidas , joosti peale . </s> <s> Pikapeale hakkasid õllesaalide šveitserid ja kelnerid tuttavaks saama , nemad tervitasid juba uksel rõõmuga eesti sõdalasi . </s> <s> Ju said nad tsiviilrõivaist hoolimata aru , kellega on tegemist . </s> </p>
<p> <s> " Tervi-sex ! " hüüdis üks neist alati rõõmsalt . </s> </p>
<p> <s> Et mitte vahele jääda , pidi õhtuste rivistuste või ootamatute kontroll-loenduste puhuks kellegagi kokku leppima , et tema hõikab siis , kui sinu nime hüütakse : </s> </p>
<p> <s> " Jaa ! " </s> </p>
<p> <s> Ohvitserid loomulikult kursantide hääli ei tundnud ja näis , et ei tahtnudki tunda . </s> <s> Enamik neist olid täielikud pohuistid , neil oli jumala ükskõik , kas tudeng on õhtusel lineikal või Klaipeda õllesaalis , peaasi ainult , et mängureeglitest kinni peetakse ning kontrollimisel hõigatakse iga nime järel : jaa ! </s> </p>
<p> <s> Aga mis siis , kui kontrollijaks oli niisugune tuim fanaatik nagu Räbovõitra , kes häälest kohe aru sai , et vastaja pole õige mees ? </s> </p>
<p> <s> " Poisid , teeme Räbovõitrale peksa , " pani ette Ivanov . </s> </p>
<p> <s> " Ohvitserid ka ei seedi teda , " õhutas takka Artur . </s> </p>
<p> <s> " Ei tee ! </s> <s> Mina ei luba , " keelas Schmidt järsult . </s> </p>
<p> <s> Niisugune äraarvamatu oli Schmidti õiglusmeel . </s> <s> Tundus , et tal oli tähtis reageerida , ei olnud aga tähtis , kuidas reageerida . </s> <s> Viie minuti pärast võis ta langetada risti vastupidise otsuse , aga ta oli oma mõjuvõimu suurendanud sellega , et oli näidanud julgust langetada otsus , pealegi selline , mille vastu olid vahest kõik , kui Räbovõitra välja arvata . </s> </p>
<p> <s> Mõnele teisele oleks niisuguse jutu eest vastu tatti pandud , aga Schmidt vaid suurendas oma autoriteeti . </s> </p>
<p> <s> Artur kartis , et Schmidtiga vastuollu sattumine vähendab tema šansse saada endale väliõppustest vabastav amet . </s> </p>
<p> <s> Vähemalt kolmandik või veerand kursantkonnast olid valmis alkohoolikud . </s> </p>
<p> <s> Õige viin toodi leedu talupoegadelt ning seda joodi ohtralt ja suure mõnuga . </s> <s> See oli õuntest aetud puskar , mida mõned teadjamad mehed kalvadoššiks kutsusid . </s> </p>
<p> <s> Seda aeti Lužnja kandis vist igas talus , võibolla oli selles midagi ürgrahvuslikku ja asi kuulus looduskaitseala juurde . </s> </p>
<p> <s> Puskar kallati valgesse piimapudelisse , peale löödi tavaline kummikork ja siis vaadati vastu valget , kas on ikka puhas kraam . </s> </p>
<p> <s> Küll ikka viin sätendas päikeses kutsuvalt ! </s> </p>
<p> <s> Leedukad võtsid tudengeilt ühe , ohvitseridelt aga kolm rubla poole liitri eest . </s> <s> Nii juhtuski , et eesti tudengid kasutasid leedukate solidaarsus- ja rahvustunnet omakasupüüdlikult . </s> <s> Ohvitseridelgi oli hais ninas , et neilt kooritakse rohkem , nii andsid nad raha tudengile , kes läks tallu ja sealt kolm korda rohkem viina tõi , kui oleks saanud ohvitser . </s> <s> Vastutasuks kuulusid pooled pudelid kursandile . </s> </p>
<p> <s> Ohvitseridest olid alkohoolikud kõik , raudselt 100 protsenti koosseisust . </s> </p></div2><div2 type="alaosa"><head> SÕJATSENSUUR </head>
<p> <s> Hääl sai Annelt peaaegu iga päev kirja , kui laupäev ja pühapäev vahele tulid , anti talle neid esmaspäeval koguni kaks-kolm tükki . </s> <s> Kirjad ladus Hääl ilusti öökappi türgi keele õpiku peale virna . </s> <s> Räbovõitra , Schmidt ja Artur tundsid kapiust avades siirast kadedust . </s> <s> Või koguni armukadedust ? </s> <s> Hääl koguni punastas , kui Schmidt teda kirjade rohkuse pärast nöökis : </s> </p>
<p> <s> " Ei tea , kas Eestisse enam marke ja ümbrikke ongi jäänud ? " </s> </p>
<p> <s> Artur teadis küll , et Schmidt pidas Annet nende kursuse ainukeseks ilusaks ja targaks tüdrukuks , oli Anne ümber keerutanud , teda Volga restorani lõunalegi viinud . </s> </p>
<p> <s> Nad olid Häälega seda isegi arutanud , et mis see Schmidt keerutab ümber Anne . </s> <s> Hääle ema oli Annet kaitsnud , oli öelnud , et neiul on kuni kihluseni õigus valida , ja Hääl oli sellega leppinud . </s> </p>
<p> <s> Kord tahtis Räbovõitra Anne käekirjaga ümbrikku haarata . </s> </p>
<p> <s> " Ära käpi ! " keelas Artur , kuna Häält polnud parajasti kohal . </s> </p>
<p> <s> Arturil endal tulitas kange kihu sõbrale saadetud kirju salaja lugeda . </s> </p>
<p> <s> " Ega ma ei loe . </s> <s> Ma tahtsin nuusutada , mis lõhna ta kaasa paneb , " õigustas end Räbovõitra . </s> </p>
<p> <s> " Lõhngi kuulub intiimsuste hulka , mis ei ole määratud võõrale ninale , " manitses Schmidt , kes oli nüüd otsustanud Räbovõitra vastu seista . </s> </p>
<p> <s> " Haiseb ju niimoodi , et terve kapp on lehka täis , " ütles Räbovõitra . </s> </p>
<p> <s> " Vist maikelluke , " oletas Oja . </s> </p>
<p> <s> " Ja miks Hääl neid üldse teistele vaatamiseks paneb ? " küsis Räbovõitra . </s> <s> " Tahab poosetada , et tal on pruut ja teistel ei ole , eks ju ? " </s> </p>
<p> <s> " Tal ei ole neid ju mujal hoida , " õigustas Häält veidi silmakirjalikult Schmidt . </s> </p>
<p> <s> Artur viskas ema saadetud kirjad peaaegu lugemata minema , enne küll kontrollides , ega seal juhuslikult raha vahel pole . </s> </p>
<p> <s> " Tegelikult peaks tõeline relvavend endale saadetud kirju väeosale valjult ette lugema . </s> <s> Voh , see oleks seltsimehelikkus , " pani ette Ivanov . </s> <s> " Ja kui keegi tahab olla kursandi pruut , siis peaks talle see asi meeldima , et ta on tervele väeosale teene osutanud . " </s> </p>
<p> <s> " Niikuinii neid loetakse . </s> <s> Keegi loeb neid enne Häält ja tõlgib vastuluure ülemale . </s> <s> Seda nimetatakse sõjatsensuuriks , " teadis Schmidt . </s> </p>
<p> <s> " Vaat selle venna löön ma oma käega mättasse , kui teada saan , kes ta on ! " ähvardas Räbovõitra . </s> </p>
<p> <s> " Kas kadedusest või ? </s> <s> Et tema kirjade lõhna enne Häält ja sind nuusutab ? " nöökis Artur . </s> </p>
<p> <s> " Mina mõtlesin , et sina oledki see sõjatsensor , " ütles Ivanov Räbovõitrale . </s> </p>
<p> <s> " Poisid , jätke see igavene nuhiotsimine ! " keelas Schmidt . </s> </p>
<p> <s> " Ei jäta ! " ütles Hääl , kes oli parajasti ligi astunud ega aimanudki , millest jutt oli alguse saanud . </s> </p>
<p> <s> " Kuidas mina tsensor saan olla , kui ma tahtsin neid kirju praegu lugeda , " õigustas ennast Räbovõitra . </s> </p>
<p> <s> " Mis kuradi kirju , poisid ? " ehmatas Hääl , aga vaidlus oli nii suures hoos , et teda ei pandud tähelegi . </s> </p>
<p> <s> " Ma mõtlesin , et sa tahad mitu korda lugeda ja nuusutada . </s> <s> Eriti neid kohti , mis sul kõvaks ajavad . </s> <s> Kus see lits armastust avaldab , " jauras Ivanov . </s> </p>
<p> <s> " Kes see lits on , tahan ma teada ? " nõudis Hääl . </s> </p>
<p> <s> " Kindral Govorovi abikaasa Nadežda , " ütles Schmidt . </s> </p>
<p> <s> " On või ? </s> <s> Annab kohe või ? " süttis Ivanov . </s> </p>
<p> <s> " Tema ei anna . </s> <s> Tema võtab , " lausus Oja . </s> </p>
<p> <s> " Ah , mingi paks ja inetu vene baaba , juuksed kuklas krunnis , " lõi Artur käega . </s> </p>
<p> <s> " Ei ole . </s> <s> Kindral Govorovi neljas naine on noor ja ilus , tütrest noorem ja ilusam , " teatas Schmidt . </s> </p></div2><div2 type="alaosa"><head> UUED MILJONILINNAD </head>
<p> <s> Kord aga pakkus Hääl ise Arturile Anne kirja lugeda . </s> </p>
<p> <s> " Mis sa nüüd . </s> <s> Ei kõlba . </s> <s> Anne paneb pahaks , " tõrkus Artur . </s> </p>
<p> <s> " Loe , loe . </s> <s> Ega ma sulle siis tervet kirja . </s> <s> Ma annan sulle ainult ühe lehekülje , " selgitas Hääl ning rebis välja vajaliku koha . </s> </p>
<p> <s> Annel oli tundelise inimese väga meeldiv käekiri , isikupäraste lennukate konksudega . </s> </p>
<p> <s> Anne oli saatnud miljonilinnade uue edetabeli , mille ta oli leidnud " Grand Larousse'i " iga-aastasest lisaköitest , mille 1971. aasta väljaanne oli nüüd suvel seminarkaraamatukokku jõudnud . </s> <s> Anne oskas prantsuse keelt korralikult , ta oli tõlkinud Häälele ka asja kohta käiva artikli . </s> </p>
<p> <s> Edetabel oli eriti väärtuslik , sest näitas eraldi linnastuid ning linnu koos eeslinnadega ja ilma . </s> </p>
<p> <s> " Sul on ikka tõesti kihvt pruta , " tunnistas Artur ja ta tajus , kuidas Häälel oli sellest hea meel . </s> <s> Sellepärast Artur ütleski , et Häälel hea meel oleks . </s> </p>
<p> <s> Hääle ja Arturi jaoks oli see tõeline aare , paar nädalat järjest võis kuulda neilt umbes niisugust juttu : </s> </p>
<p> <s> " Ma poleks uskunud , et Jakarta nii kõvasti paneb . " </s> </p>
<p> <s> " Kui nii edasi läheb , paneb Peking Shanghaist mööda . " </s> </p>
<p> <s> " Ja Delhis juba kolm miljonit . </s> <s> Nelja aastaga terve miljon kasvu . " </s> </p>
<p> <s> " Mexico Citysse tahaks minna just sel hetkel , kui tal kümme miljonit täis saab . " </s> </p>
<p> <s> " Kõige pullim linn on Jackson . </s> <s> Linnas endas on vaid 107 862 elanikku , aga koos eeslinnadega üle miljoni . </s> <s> Mina tahan sinna minna . " </s> </p>
<p> <s> Arturil oli meeldiv istuda kännul kasarmu taga ning tunda , et sul on sõber . </s> </p></div2><div2 type="alaosa"><head> KOMSOMOLI VÕIM </head>
<p> <s> Metsast ilmus välja Schmidt . </s> </p>
<p> <s> " Ahaa , loete teineteisele kodanik Toomepuu kirju ette ! </s> <s> Andke mulle ka ! " ütles Schmidt läbi nina . </s> </p>
<p> <s> Muidu oli ta sündinud liider , aga tema nasaalne hääldamine tegi temast kuluaari- , mitte tribüünimehe . </s> </p>
<p> <s> " Ei loe ! " vastasid Hääl ja Artur . </s> </p>
<p> <s> Schmidti itsitamine nagu tugevdas nende liitu . </s> </p>
<p> <s> " Aga mida te siis teete ? </s> <s> Kas ma pime olen või ? " küsis Schmidt . </s> </p>
<p> <s> " Mis see üldse sinu asi peaks olema , mida me nende kirjadega teeme ? " ründas Artur . </s> </p>
<p> <s> " Ega ei olegi , " tunnistas Schmidt . </s> <s> " Tahate , ma ütlen teile , kes neid enne loeb ? " küsis Schmidt . </s> </p>
<p> <s> " Noh ? " </s> <s> Arturile ei meeldinud , Schmidt oma kurat teab kust hangitud informatsiooniga kiitleb . </s> </p>
<p> <s> Ja korraks välgatas tobe mõte , et järsku süüdistab Schmidt just teda . </s> <s> Alati , kui päevavalgele tuli midagi halba , kartis Artur , et süüdlaseks peetakse teda . </s> <s> Teda olid treeninud ema ja keskkooliõpetajad , kes kogu aeg esimesena teda kahtlustasid . </s> </p>
<p> <s> " Kes siis ? " küsis ka Hääl , kes lapsikuid komplekse ei põdenud . </s> </p>
<p> <s> " Salur loomulikult , " vastas Schmidt toonil , mis tegi lolliks kõik need , kes ei teadnud , et laagri sõjatsensoriks on Antti Salur . </s> </p>
<p> <s> Ja arvatavasti oli see õige , kuigi kontrollimatu , nagu oli õige ja kontrollimatu kogu Schmidti jutt . </s> </p>
<p> <s> Schmidt polnud nende kännu juurde siiski asjata tulnud , ta oli oma uudise teatamiseks valinud just paraja koha , aja ja seltskonna . </s> </p>
<p> <s> " Otsisin sind just , " teatas ta lõpuks Arturile põhjuse . </s> </p>
<p> <s> " Jah ? " üllatus Artur . </s> </p>
<p> <s> " Homsest peale läheb lahti , " nautis Schmidt teise teadmatust ja oma võimu . </s> </p>
<p> <s> " Mis asi läheb lahti ? " imestas Artur halba aimates . </s> </p>
<p> <s> Schmidt oli Arturi teinud oma asetäitjaks koera toitmise alal . </s> <s> Kohustus jagunes veel nii , et Schmidtile kui parteilasele jäi vastutus kindrali koera tervise ja täis kõhu eest , Artur pidi lihakäntsaka igal hommikul üle aia viskama ning aialippide vahelt kastekannust jooginõusse vett valama . </s> </p>
<p> <s> " Tegin kõik sinu heaks . </s> <s> Tegin , mis tahtsid , " lausus Schmidt . </s> </p>
<p> <s> Muidugi oli Artur seda kõike Hääle eest varjanud ja riukalik positsioonivõitleja Schmidt oli meelega uudise teatanud siis , kui Artur ja Hääl kahekesi mõnusalt kännul istusid . </s> <s> Liidrid püüavad alati lüüa kiilu sõpruskondadesse , kuhu nad ei kuulu ja mis ei ole nende kontrolli all . </s> </p>
<p> <s> Artur tahtis kõike eitada , kinnitada Häälele , et ta pole eluilmaski kindrali koera toitmisele pretendeerinud , et see on jube ning inimest alandav toiming , aga siis oleks ta Schmidtiga tülli läinud ja heast jobist ilma jäänud . </s> </p>
<p> <s> Artur ja Hääl hakkasidki sellest ajast peale teineteisest pisitasa kaugenema , loomulikult ei tekkinud Schmidti näol Arturile uut sõpra . </s> </p>
<p> <s> Schmidtil ei olnudki sõpru , olid vaid poolehoidjad ja konkurendid võimuvõitluse sportlikus maailmas , needki vahetasid alatasa oma kohti , mille üle Schmidt sugugi ei imestanud . </s> </p>
<p> <s> Igatahes oli Schmidt koeratoitmisheateoga Arturi enese külge aheldanud , Artur ei tohtinud enam lõõpida tema punaste esivanemate üle . </s> <s> Artur pidi seljatagagi Schmidti kaitsma , kui keegi teda halvustama hakkas . </s> </p>
<p> <s> " Sa pead laskma lõigata kõige taisema tüki , " õpetas Schmidt järgmise päeva varahommikul Arturit köögis . </s> </p>
<p> <s> Mjasorez lõikaski rasvasest seakintsust ainukese punakamat värvi tüki . </s> <s> Arturil oli piinlik , Schmidtil ja mjasorezil mitte , viimane veel kadestas Arturit kasuliku ameti pärast . </s> </p>
<p> <s> Kastekann oli Schmidtil peidetud relvalattu , muidu oleks see kas nalja pärast või puht pahatahtlikkusest ära varastatud . </s> </p>
<p> <s> Enne veel , kui teised võimlema tulid , läksid Artur ja Schmidt põiki üle sportgorodoki ja polügooni kindrali datša juurde . </s> <s> Elukas juba röökis sea kombel . </s> </p>
<p> <s> " Näed , siin on mold , " näitas Schmidt ning Artur kallas aialippide vahelt molli vett joomiseks . </s> </p>
<p> <s> Peni keel käis vett lakkudes nii kiirelt nagu Arturi ema õmblusmasina nõel . </s> </p>
<p> <s> " Ja nüüd viska liha üle aia . </s> <s> Alati anna enne juua , siis süüa , " õpetas Schmidt . </s> </p>
<p> <s> Loomulikult tegi Artur järgmistel hommikutel , kui ta juba üksi ametis käis , vastupidi , otsekui oleks peni süüdi tema enesealanduses . </s> </p>
<p> <s> " Mis ta nimi on ? " küsis Artur . </s> </p>
<p> <s> " Ausalt öelda , ei tea , " vastas Schmidt . </s> </p>
<p> <s> Kindlasti oli see ainus asi , mida Schmidt ei teadnud . </s> </p>
<p> <s> Artur arvas , et kindlasti itsitatakse nüüd tema kui koeratoitja üle . </s> <s> Aga ei ! </s> <s> Talle tundus , et temasse hakkasid paremini suhtuma nii ohvitserid kui mõned tudengid , Hääl loomulikult välja arvatud . </s> <s> Artur vabastati pooltest taktika- ja riviõppustest , vaid ognevajat pidi Artur edasi tegema , sest ta oli siiamaani kõik lasud mööda lasknud . </s> </p>
<p> <s> " Sellega vedas sul hullumoodi . </s> <s> See Schmidt on ikka üks kasulik sell , " ütles Oja . </s> </p>
<p> <s> " Kuule , kas sinu asetäitjaks ei saa tulla ? </s> <s> Ma oleks siin Schmidti asetäitja asetäitja koeratoitmise alal , " lunis Ivanov . </s> </p></div2><div2 type="alaosa"><head> TUNNIMEHED KANALISILDA VALVAMAS </head>
<p> <s> Polügooni kohalt läks üle kanali neli silda , neile pandi kummalegi kaldale tudengipaar valvama , et polügooniäärsesse metsa võõrad marjule ja seenele ei kipuks . </s> <s> Metsas kasvas ohvitseride võõrandamatu saak , mida nad kellegagi jagada ei suvatsenud . </s> </p>
<p> <s> Harilikult kogunes kokku bridžinelik , alul käidi ujumas , siis hakati põõsavilus mängima . </s> <s> Tsivilistist üle silla minna soovija pidi tolli maksma – andma pudeli viina või mis veel parem , kalvadošši . </s> <s> Mundris ohvitserid lasti niisama läbi , hulkuvaid reamehi tankidiviisist hirmutati alul sõjatribunaliga , pärast lasti neil üle silla minna . </s> </p>
<p> <s> Kui tuju oli õunapuskarist eriti kõrge , siis nöögiti reamehi ja pandi nad üle silla roomama . </s> </p>
<p> <s> Kasarmu pool metsas kasvasid eriti suured vaarikad , nõnda et marjakorjajatel tasus üle silla mineku eest pudeli loovutamine kähku ära . </s> </p>
<p> <s> Kord aga sattus nende valvenelikusse Räbovõitra , mis kohe tõotas halba . </s> </p>
<p> <s> Räbovõitra Saluriga olid ühel pool , Artur ja Ivanov teisel pool kanalit . </s> </p>
<p> <s> Räbovõitra ise kaarte ei mänginud ja keelas ka Saluril mängimast : " Karauulis ! </s> <s> Sa oled peast segaseks läinud . </s> <s> Selle eest lastakse maha , kui sa postilt lahkud , " ähvardas Räbovõitra meedikut . </s> </p>
<p> <s> Saluri sõrmed sügelesid , aga tal ei olnud midagi teha . </s> <s> Ta pidi vesise suuga pealt vaatama , kuidas teisel pool kanalit mängisid Artur ja Ivanov , kellele oli tulnud vastu mängima tuntud bridžipaar naabersilla valvest . </s> <s> Oli juba pakutud ja mängitud paar slämmigi , kui ilmus kohale esimene üle silla soovija . </s> <s> Ivanov kasseeris ammu väljakujunenud taksi , korkis selle kohe lahti ja proovis kvaliteeti . </s> </p>
<p> <s> " Kurradi hää , " kiitis Ivanov ja andis teistelegi rüübata . </s> </p>
<p> <s> Aga kohe oli puskariandja tagasi ning nõudis vihase häälega : " Miks te petate inimesi ! </s> <s> Andke pudel siia ! " </s> </p>
<p> <s> Selgus , et Räbovõitra teisel kaldal ei lasknud marjulist edasi , isegi uue pudeli eest mitte . </s> </p></div2><div2 type="alaosa"><head> KEHAKULTUURAKAS SAAB AJALOOLASELT PEKSA </head>
<p> <s> See riivas juba Ivanovi väärikust , pealegi olid tal Räbovõitraga klaarida vanad arved . </s> <s> Ja kuidas sa annad tagasi pudeli , millest sa juba joonud oled ? </s> <s> Eriti veel siis , kui varus enam ühtki teist ei ole . </s> </p>
<p> <s> Ivanov sammus vihaselt üle silla , võttis torust kinni ja tahtis Räbovõitrale automaadikabaga üle turja virutada : </s> </p>
<p> <s> " Kuradi lurjus sihuke , või tema tuleb keelama ! " </s> </p>
<p> <s> Vanemmadrus Räbovõitra oli Punalipulises Põhjalaevastikus õppinud relva käsitsema . </s> <s> Mees varjus puu taha , lõgistas kalašnikovi lukku ja riivi , hoidis Ivanovi kirbul , kisendas : </s> </p>
<p> <s> " Stoi , streljatj budu ! " </s> </p>
<p> <s> Ivanovgi oli esimese kuu jooksul spooridel üht-teist õppinud . </s> <s> Ta viskus silla alla , mitte küll vette , aga veel kuivale maale . </s> </p>
<p> <s> " Ma tapan su kui konnapoja , pista vaid oma larhv puu tagant välja , " kisendas võitleja silla alt . </s> </p>
<p> <s> Korraga kuuldus lühike valang . </s> <s> Artur ei saanud aru , kumb kumba tulistas , igatahes kargas Ivanov silla alt välja ning tormas siksakitades – nagu taktikaõppustel õpetati – Räbovõitrale kallale . </s> </p>
<p> <s> Kaks suurt meest rullusid , vihaselt ägisedes . </s> <s> Kummagi automaadid jäid samblale lebama ning Artur hiilis üle silla , võttis püssid enda kätte , viskas need metskitsede söötmise sõime , mis olid looduskaitsealal ilusti olemas . </s> </p>
<p> <s> Räbovõitra istus kaksiratsi Ivanovi peal , hoidis kinni tolle käsi ja jalgu . </s> </p>
<p> <s> Ivanov püüdis vangistusest lahti rabelda , aga Räbovõitra oli tugevam ja osavam . </s> </p>
<p> <s> Ajaloolane sai kehakultuurakast jagu ! </s> </p>
<p> <s> Selili Ivanov vaid sülitas kogu aeg Räbovõitrale näkku ja Räbovõitra ei saanud tatti ära pühkida , sest ta käed olid kinni Ivanovi käte vastu maad hoidmisega . </s> </p>
<p> <s> " Ah , jätke järele , mis te jamate , " ütles Artur . </s> </p>
<p> <s> Lepitamissoovi olidki mõlemad oodanud , kumbki oli taibanud , et mäng on üle piiri läinud . </s> </p>
<p> <s> " Tartus viime asja lõpuni , " ähvardas Ivanov . </s> </p>
<p> <s> " Viime , kui sa veel kord tahad peksa saada , " oli Räbovõitra nõus . </s> <s> " Kus me püssid on ? " </s> </p>
<p> <s> " Püssid on kindlas kohas , " vastas Artur . </s> <s> " Saate nad kätte alles õhtul , kui kasarmusse hakkame minema . " </s> </p>
<p> <s> Sõjatsensor Salur oli aga kadunud ning ei tulnudki metsast välja . </s> <s> Artur nägi teda alles õhtusöögil kasarmu sööklas , kus Salur ütles , et ka Artur peab Ivaništševile seletuskirja kirjutama . </s> </p>
<p> <s> " Mida kirjutada ? " küsis Artur Schmidtilt . </s> </p>
<p> <s> Asi oli selles , et ühest püssist oli kuule lastud , teise toru oli puhas , aga kumbki ei tunnistanud kasutatud relva omaks . </s> </p>
<p> <s> Püsse ei antud hommikul relvalaost välja numbrite järgi , vaid igaüks võttis esimese ettejuhtuva . </s> <s> Selline korralagedus aga võis tribunali alla viia spooride komandöri Ivaništševi , kes loomulikult oli huvitatud asja kinnimätsimisest . </s> </p>
<p> <s> " Sina lasksid ! " süüdistas Ivanov Räbovõitrat . </s> </p>
<p> <s> " Ei , sina lasksid ! " süüdistas Räbovõitra Ivanovi ning oletatavasti ei teadnud nad ise kah , kumma kalašnikovist lühike valang tuli . </s> </p>
<p> <s> " Kirjuta seletuskirjas , et metsas hakkas teid ründama marutõbine koer , ila koonu küljes rippu , " õpetas Schmidt . </s> </p>
<p> <s> Nii jäigi . </s> <s> Ka Ivanov ja Räbovõitra kirjutasid marutõbisest koerast , kelle laip pärast kanalisse visati . </s> <s> Salur pidi tagasi võtma oma seletuskirja , kus juhtumit oli õigesti kirjeldatud . </s> </p>
<p> <s> Keegi ei käinud asja kohapeal kontrollimas . </s> <s> Kindlasti poleks kanali äärest leitud pihtasaanud koera vere jälgi , seal olid vaid kuulitäkked kõrgel kuusetüves , kus koerad harilikult ei käi . </s> </p>
<p> <s> " Kas sa mõtlesid selle ise välja või ? " küsis Artur Schmidtilt , kui nad hommikul kindrali koera söötsid . </s> </p>
<p> <s> " Mis sa ise arvad ? " uuris Schmidt . </s> </p>
<p> <s> " Ma arvan , et Ivaništšev õpetas sind , kuidas kinni mätsida , " oletas Artur . </s> </p>
<p> <s> " Valesti arvad , " ütles Schmidt ja võibolla ta ei kiidelnudki . </s> </p>
<p> <s> " Ma oleks ta sõelapõhjaks lasknud , " suurustles paar päeva hiljem Ivanov . </s> <s> " Ja pärast oleksime me sinuga laiba tükeldanud ning tükid siin lõkkes ära põletanud . </s> <s> Kehakultuuris õpetatakse ka arstiteadust ja nõnda ma tean , kuidas inimest tuleb lõigata . </s> <s> Sellega juba iga vennike hakkama ei saa . " </s> </p>
<p> <s> " Meid oleks ju kohe kinni võetud ! " ütles Artur . </s> </p>
<p> <s> Artur tundis , et temagi oleks soovinud tõepoolest rohkem verd ja põnevust , kuidagi kahju oli , et see lugu nii lihtsalt lõppes . </s> </p>
<p> <s> Oi , milline jõletis sa oled , inimene ! kutsus Artur ennast korrale . </s> </p>
<p> <s> " Siis oleksime me Klaipedas takso röövinud ja sellega üle piiri Poola põrutanud . </s> <s> See pole siit kaugel . </s> <s> Loomulikult oleksime me pidanud likvideerima pisut Vene ja Poola piirivalvureid . </s> <s> Aga meil on ju võimsad relvad – kalašnikovid ! </s> <s> Ja edasi Saksamaale ! </s> <s> Tead küll seda laulu : " Me kolmekesi tuleme Lääne-Saksamaalt , meil jalas püksid verised , kuub on veres ka ... </s> <s> " " </s> </p></div2><div2 type="alaosa"><head> AUKIRJAD </head>
<p> <s> Laagri keskpaiku tuli pidulik päev . </s> <s> Lipumasti heisati punane plagu , mida luitumise vältimiseks hoiti muidu naftaliinirikkas voodipesulaos . </s> <s> Hommikusöögiks anti gretškopudru kõrvale tohletanud õunapabul , küllap tunamullustest strateegilistest varudest . </s> <s> Ivanov seda suhu ei pistnud , vaid lennutas üle sööklaruumi vastu Räbovõitra kukalt . </s> </p>
<p> <s> Päike kiiskas ja sinitaevas paistis õhkõrn hommikune kuu . </s> </p>
<p> <s> Lipuplatsile hakkas ilmuma paraadmundris ohvitsere , kuldsed vööd ümber kõhu . </s> <s> Oli nii omasid kui naabreid tankidiviisist . </s> </p>
<p> <s> Tuli täpne püstolilaskur Ivaništšev , tuli heasüdamlik sõduriteisa Kalesnikov , tuikudes venis kohale pohuist Užin , kes viimased kolm nädalat oli ühtejutti joonud . </s> </p>
<p> <s> Mürakas KamAZ sõidutas kohale haagise , selle portele kinnitati loomulikult venekeelne loosung : </s> </p></div2><div2 type="alaosa"><head> RAHVAS ARMASTAB ARMEED JA ARMEE ARMASTAB RAHVAST ! </head>
<p> <s> Haagisele ronisid duhhavoimehed , vasksed pillid päikesepaistes helkimas . </s> </p>
<p> <s> Ivaništšev kamandas tudengid rivvi . </s> <s> See võttis tavalisest tunduvalt vähem aega , muidu uimane kursantkond oli veidike elevil . </s> </p>
<p> <s> Kummide sahinal peatus ohvitseride auspaleeri ees must Volga , millest veeres välja ümarik kindral Govorov jun ( n ) , marssal Govorovi poeg . </s> </p>
<p> <s> " Venelased ütlevad selle auto kohta tšlenovoz , " naeris Schmidt . </s> </p>
<p> <s> " Mida see veel tähendab ? " tahtis teada Ivanov . </s> </p>
<p> <s> " Liikmevedaja , " tõlkis kaunis bukvalistlikult Hääl , suur türgi keele spetsialist . </s> </p>
<p> <s> " Mitte liikme- , vaid munnivedaja , " täpsustas Räbovõitra ning puhkpilliorkester hakkas mängima pidulikku lugu . </s> </p>
<p> <s> " Mis see on ? " küsis Hääl . </s> </p>
<p> <s> " Ma ei tea . </s> <s> Võibolla hümn ? </s> <s> Võibolla mõni muu lugu . </s> <s> Tegelikult on venelastel üsna palju muusikapalasid , " ütles Artur . </s> </p>
<p> <s> Räbovõitra laulis täiel häälel kaasa , ta teadis isegi sõnu . </s> <s> Schmidt itsitas niisama , aga Ivanov laulis pisut teistmoodi sõnadega : </s> </p>
<p> <s> " Olen vaene Venemaa kolhoosnik , / täiu täis ja ilma püksata./ Võtaks naise , / et saaks tissipiima , / kitse ma ei jõua pidada./ Müüsin maja , / müüsin kitse maha , / järgi jäi vaid sitamajauks ... " </s> </p>
<p> <s> Rivi ette astus kindralmajor Govorov . </s> </p>
<p> <s> " Kaitseminister marssal Gretško käskkiri number ... " alustas jupats . </s> </p>
<p> <s> " Selle kirjutas ta tentsik täna hommikul , " arvas Schmidt . </s> </p>
<p> <s> Selgus , et Gretško oli oma aukirja andnud 58 kursandile , peaaegu tervelt kolmandikule spooridest . </s> </p>
<p> <s> Arturile üllatuseks tuli temal ja ka Häälel lühikest kasvu kindralilt üleni punane Lenini profiiliga paber vastu võtta . </s> </p>
<p> <s> Artur polnud ikka veel selgeks saanud , kumma jalaga peab rivisammu alustama . </s> <s> Kindral oli kas delikaatne või pime , igatahes ei pistnud ta kisendama . </s> <s> Aga vahest läks Arturil kogemata kombel kõik õigesti ? </s> </p>
<p> <s> Kindrali käesurve polnudki vedel ja ilane , nagu Artur oli kartnud . </s> <s> Oli hoopis päris tugev ja mehine , ka vaatas kindral käesurumise ajal korralikult Arturile silma . </s> <s> Vahest ta teadis , et Arturist sõltub tema koera käekäik ? </s> </p>
<p> <s> Isegi Hääl võttis aukirja ilusti vastu , ei visanudki seda kindralile näkku . </s> </p>
<p> <s> " Ma panin teid ka pulli pärast kirja . </s> <s> Ikkagi kursusekaaslased , " selgitas Schmidt . </s> </p>
<p> <s> " Aga mind ? " nõudis Räbovõitra . </s> </p>
<p> <s> " Aga mind ? " tegi Ivanov solvunud nägu . </s> </p>
<p> <s> " Järgmine kord . </s> <s> Kui te vahepeal pole teineteist surnuks lasknud , Klaipeda kauboid sihukesed , " lubas Schmidt . </s> </p>
<p> <s> " Kus kohal niisuguseid asju kirja pannakse ? " tigetses Hääl . </s> </p>
<p> <s> " Parteikoosolekul , " ülbitses Schmidt . </s> </p>
<p> <s> Kõiki üllatas ka , et spooride komsomolisekretär ja velsker Salur jäi pika ninaga – võibolla oli seegi Schmidti teene ? </s> <s> Võibolla sellepärast , et meedik oli lahinguväljalt põgenenud , jätnud Räbovõitra ja Ivanovi teineteist tapma ? </s> </p></div2><div2 type="alaosa"><head> MARSSAL GRETŠKO EKSITUS </head>
<p> <s> Govorov võttis uue paberi ja hakkas sealt eesti nimesid maha lugema , neid muidugi hirmsal kombel väänates . </s> <s> Ja see pakkus kuulajaile palju lõbu , kindrali hääldust mõnitati ja püüti järele teha . </s> </p>
<p> <s> Spooride lõpus pidid kõik poisid niikuinii saama leitnandiks , aga nüüd , laagri keskpaigas tehti need kursandid , kes aukirjast olid ilma jäänud , moraalse stimuleerimise eesmärgil allohvitserideks . </s> </p>
<p> <s> Jupijumal Räbovõitra sai seersandiks , lenkomnatamees Schmidt vanemseersandiks . </s> </p>
<p> <s> " Sellepärast sa mulle selle paberi sokutasid , et mind ka supi sisse määrida , " kortsutas Hääl pika mõtlemise järel oma aukirja nätsakuks . </s> </p>
<p> <s> Veel mõnikümmend kursanti pidid marssal Gretško käskkirja järgi oma paguneile kinnitama paelad kas otse või ristipidi . </s> </p>
<p> <s> " Mingeid halle ja nadisid kujusid ülendatakse . </s> <s> Täiesti tundmatud vennad , " ütles Artur Schmidtile ja Räbovõitrale silma vaadates . </s> </p>
<p> <s> " Ei tea , kas see ongi ülendamine ? " püüdis olukorda mahendada Schmidt . </s> <s> " Kursant on niigi ise allohvitseriseisuses . </s> <s> Järelikult oleme võrdsed . " </s> </p>
<p> <s> " Mis võrdsed ? </s> <s> Minu pagunil on pael ja temal ei ole , " mühatas Räbovõitra . </s> </p>
<p> <s> " Kõige ausam eesti mees on Ivanov – tema ei saanud sittagi , " võttis asjad kokku Artur . </s> </p>
<p> <s> " Ja Antti Salur – temagi jäi ilma , " lisas kavalalt Schmidt . </s> <s> " Tema on ka aus eesti mees . " </s> </p>
<p> <s> " Kas küsimusi on ? " lõpetas kindral oma tentsiku kirjutatud kaitseministri käskkirja ettelugemise nõnda , nagu sõjaväes on kombeks iga juttu lõpetada . </s> <s> " Ei ole . </s> <s> Tore . </s> <s> Laiali minna ! " </s> </p>
<p> <s> " Kuidas ei ole ? </s> <s> Minul näiteks on küsimus , " protestis Ivanov häälekalt . </s> </p>
<p> <s> Kindral tühistas laialiminekukäsu , palus Ivanovil oma küsimus esitada . </s> </p>
<p> <s> " Lubage , seltsimees kindral , aga kas te ikka täpselt vaatasite seda kaitseminister Gretško käskkirja ? " tahtis Ivanov teada , kui oli oma stiilseimal kaamelikõnnakul ketsides kolm sammu rivi ette astunud . </s> </p>
<p> <s> " Mis asja . </s> <s> Muidugi täpselt ! " käratas kindral , kes pidi loikam Ivanovile silmavaatamiseks suunama oma pilgu kõrgustesse . </s> </p>
<p> <s> " Kas seal tõepoolest ei olnud juttu jefreitoritest ? </s> <s> Minu teada peaks nagu olema , " oletas Ivanov . </s> </p>
<p> <s> " Mis kuradi jefreitoritest ? </s> <s> Kes need veel ? " lappas kindral igaks juhuks pabereid oma käes </s> </p>
<p> <s> " Jefreitor on Nõukogude armees reamehest järgmine auaste , " hiilgas Ivanov oma teadmistega . </s> </p>
<p> <s> " Ei ole siin neid jefreitoreid , " tõstis kindral pilgu paberilt ja märkas ketse Ivanovi jalas . </s> <s> " Ah , see olete teie ! </s> <s> Tahate , ma ütlen , milles asi on ? " </s> </p>
<p> <s> " Tahan , väga tahan . </s> <s> Muidu Tiina ... " alustas Ivanov . </s> </p>
<p> <s> " Vaadake , mina olin kümme aastat Vilniuse Riikliku Ülikooli sõjalise kateedri juhataja . </s> <s> Vilniuses räägib Petrauskas ilma aktsendita vene keelt , aga Tartus räägivad Ivanovid vene keelt suure aktsendiga . </s> <s> Vot , selles on asi , kui teada tahate , " suskas kindral . </s> </p>
<p> <s> " Minu arvates kaldute te teemast mööda , seltsimees kindral , " ütles Ivanov . </s> </p>
<p> <s> " Tagasi rivvi , kaamel ! " kamandas kindral ning saatis siis kogu rivi laiali ning viipas kongus nimetissõrmega Ivanovi uuesti enda juurde . </s> <s> " Rääkige , mis probleem teil oli ? </s> <s> Tahtsite jefreitoriks saada , jah ? " </s> </p>
<p> <s> " Mina mõtlesin , et Nõukogude ohvitser on ikka sõnapidaja , eriti kindral , " ütles Ivanov peaaegu töinates ning hakkas kirjeldama , kuidas homme tuleb talle külla abikaasa Tiina Iivanov , kes silmapilk laagri väravast koju pöördub , kui ei näe mehe pagunil ainukestki paela . </s> <s> " Ta on sõjaväelase perekonnast , nagu ma olen teile juba öelnud , seltsimees diviisikomandör , " lisas Iivanov-Ivanov . </s> </p>
<p> <s> " On küll , seltsimees kindral . </s> <s> Võin seda kinnitada , " valetas keeruliste probleemide lahendamiseks kohale rutanud Kalesnikov seltsimehelikult ja solidaarselt . </s> </p></div2><div2 type="alaosa"><head> IVANOVI SÕJAVÄELASEKARJÄÄRI ALGUS </head>
<p> <s> Kindral , Kalesnikov ja Ivanov tõmbusid kasarmu nurga taha , et põõsa varjus leida väljapääs kujunenud olukorrast . </s> </p>
<p> <s> " Mina igatahes oma perekonda purustada ei luba , " ütles Ivanov . </s> </p>
<p> <s> Kindral pakkus sõbralikult paberossi Kazbek . </s> <s> " Mis teha ? " küsis kõrge ohvitser kaastundlikult . </s> </p>
<p> <s> " Ja ma kardan , et siis , kui ta homme laagriväravast tagasi pöördub , ta enam minu juurde ei jää . </s> <s> Ma mõtlen Tiinat , momendil veel oma naist , " nuuksus Ivanov . </s> <s> " Ma tean küll , tal on peale minu ka veel üks kutt . </s> <s> Toosama , kellelt ma ta paar aastat tagasi üle lõin . " </s> </p>
<p> <s> " Ma mõtlen , et me peame aitama seltsimees kursanti . </s> <s> Ainult tugeva perekonnaga ohvitser kaitseb kodumaad hästi , " sõnas Kalesnikov . </s> </p>
<p> <s> " Teate mis ! " tuli kindral hea idee peale . </s> <s> " Minu isiklikul vastutusel võite endale homseks päevaks jefreitoripaela pagunile õmmelda . </s> <s> Aga ainult üheks päevaks ! " manitses kindral . </s> </p>
<p> <s> " Täname , sügavalt täname , seltsimees kindral , " rõõmustas Kalesnikov . </s> </p>
<p> <s> " Aga see oleks naise petmine , seltsimees kindral , " tõrkus Ivanov kingitust vastu võtmast . </s> </p>
<p> <s> " Aga tema petab teid ju ka sellega , kes tal enne oli , " põhjendas kindral . </s> </p>
<p> <s> " Kus te teate ? " ehmatas Ivanov . </s> </p>
<p> <s> " Mina olen sõjaväes teeninud sõjast saadik , mina tean . </s> <s> Juba mu isa oli sõdur ... " ütles kindral . </s> </p>
<p> <s> " Marssal ! </s> <s> Teame , seltsimees diviisiülem , " puges Kalesnikov . </s> </p>
<p> <s> " Pole marssaligi elu kerge . </s> <s> Pealtnäha küll – antakse valge helikopter , sõida , kuhu tahad ! </s> <s> Aga kui palju on muresid sõdurite pärast , näiteks teie kirsasaabaste pärast ! </s> <s> Ja naistega on nii , et kui veel ei peta , siis hakkab petma . </s> <s> Eriti veel siis , kui teil paela pagunil ei ole . </s> <s> Niisugune on sõjaväelase kurb saatus , olgu ta marssal või jefreitor . </s> <s> Aga midagi rohkemat ma teie heaks teha ei saa , " lõpetas kindral pika jutu . </s> </p>
<p> <s> " Ma panen paela ainult ühele pagunile , sellele , mis tema poole jääb . </s> <s> Ja siis seisan kogu aeg küljega naise poole . </s> <s> Siis ma nagu valetan ja ei valeta kah , " leidis Ivanov väljapääsu komplitseeritud olukorrast . </s> </p>
<p> <s> Lenkomnatas õmblesid ülendatud kursandid oma paguneile paelu , Ivanov läks neilt nuruma väga lühikest kollast juppi . </s> </p>
<p> <s> " Mis sina sellega teed ? " imestas Räbovõitra . </s> </p>
<p> <s> " Täna sain jefreitoriks , varsti olen marssal . </s> <s> Aga ei ole mu elu kerge ei jefreitorina ega marssalina . </s> <s> Asi on selles , et naised petavad , " naeris Ivanov laginal kindrali üle . </s> <s> " Kas sa , Schmidt , hakkad minu koera toitjaks , kui ma marssaliks saan ? </s> <s> Siin jalaväelane ja kolmikhüppaja jefreitor Ivanov täies hiilguses , " raporteeris Ivanov , kui paela pagunile oli traageldanud . </s> </p>
<p> <s> " Kes siis üht paela paneb ! </s> <s> Teisele pagunile tuleb ka panna , " torises Räbovõitra . </s> </p>
<p> <s> " Mul on kindrali isiklik luba kanda ainult üht paela ühel pagunil , " teatas Ivanov . </s> </p>
<p> <s> Muidugi ei tulnud järgmisel päeval ühtki Tiinat . </s> <s> Ivanov ei olnudki abielus , kõige vähem sõjaväelase tütrega . </s> </p></div2><div2 type="alaosa"><head> ANNE KÜLAS </head>
<p> <s> Tuli hoopis Anne . </s> </p>
<p> <s> Tol päeval olid kanalisilla valves linna pool Artur ja Schmidt ning polügooni pool Räbovõitra ja Hääl . </s> </p>
<p> <s> Schmidt märkaski Annet esimesena . </s> </p>
<p> <s> " Propusk ! </s> <s> Parool ! " nõudis Schmidt naerdes , kui neiule maanteekraavist vastu hüppas . </s> </p>
<p> <s> " Mis Toomaga on juhtunud ? </s> <s> Miks ta pole kaks nädalat kirjutanud ? " küsis Anne esimese ähmiga Hääle kohta . </s> </p>
<p> <s> " Ta kirjutab sulle iga päev . </s> <s> Aga kirju loetakse kaua , " rõõmustas Schmidt Annet . </s> </p>
<p> <s> " Kes neid loeb ? " kohkus Anne . </s> </p>
<p> <s> " Selleks määratud spetsialistid , " vastas Schmidt . </s> </p>
<p> <s> " Oo , Artur ! </s> <s> Vaata , mis sulle ema saatis , " tervitas Anne Arturit ning ulatas talle turuvõrgu moosipurkidega . </s> </p>
<p> <s> Arturis kihvatas niisugune viha , ta oleks terve selle kompsu kogu täiega kanalisse uputanud . </s> </p>
<p> <s> " Kas sa ajalehti ka tõid või ? " kibeles vanemseersant Schmidt . </s> </p>
<p> <s> " Muidugi . </s> <s> Aga kõigepealt loeb Toomas . </s> <s> Või ise teate , kuidas te jagate , " vastas Anne . </s> </p>
<p> <s> Anne rääkis , et tuli hääletades Tartust läbi Läti kahe päevaga . </s> </p>
<p> <s> " Kaks korda kiiremini kui meie rongiga , " tõdes Schmidt . </s> </p>
<p> <s> " Ja sa ei kartnud , et sind ... ? " küsis Artur . </s> </p>
<p> <s> " Miks peaks mind keegi puutuma ? " vastas Anne . </s> </p>
<p> <s> " Mina ei tea . </s> <s> Harilikult üksikuid naishääletajaid vägistatakse . </s> <s> Eriti Lätis , " ütles Artur . </s> </p>
<p> <s> " Tühi lori , " hindas Anne . </s> </p>
<p> <s> " Nagu sa üle silla lähed , nii Räbovõitra su maha laseb , " hoiatas Artur . </s> </p>
<p> <s> Aga Hääl ja Räbovõitra olid kuulnud juba Anne heledat naeru , Hääl oli vahiposti maha jätnud ning üle kanali tulnud . </s> </p>
<p> <s> Anne ja Hääl olid varjamatult rõõmsad . </s> </p>
<p> <s> Külas kursantidel võis käia lausa ametlikult , iseasi , kas Hääl tohtis momendil tunnimehekohalt lahkuda . </s> </p>
<p> <s> Siiski suundusid Hääl ja Anne kasarmusse külaskäiku registreerima . </s> </p>
<p> <s> " Mõnele kõnnib puts ise kohale , " õhkas Räbovõitra valjult üle kanali . </s> </p>
<p> <s> Külastajaile oli polügooni äärde kindrali datša lähedale püstitatud kaks telki – väike ja väga suur . </s> <s> Suures oli kümmekond välivoodit , seal hipitsesid mitut sorti visiteerijad Tartu boheemkonnast , mõnele neist oli telk kujunenud juba pikaaegseks koduks . </s> </p>
<p> <s> Väiksem oli kummimadratsitega , see oli mõeldud neile , kes on abielus . </s> <s> Ometi ei kontrollitud abielutemplite olemasolu passis ning Anne ja Hääl leidsidki väiksemas telgis pesapaiga . </s> </p>
<p> <s> Eriti Ivanovi riivas see kuidagi isiklikult , poiss tantsis vägevalt möirates indiaani sõjatantsu ümber väikese telgi , kui Anne ja Hääl selle sees viibisid . </s> </p>
<p> <s> Anne puhkes nutma , oli solvunud ning tahtis veel enne õhtut Tartusse tagasi sõita . </s> </p>
<p> <s> " Jäta järele , kuradi raisk ! </s> <s> Või ma pean Räbovõitra kutsuma , kes sulle vastu lõugu paneks ! ? " keelas Artur . </s> </p>
<p> <s> " Aga miks ta siis teistele ei anna ? </s> <s> Kui ta siia tuli , siis peab kõigile andma , ise veel polkavaja , " põhjendas oma sõjatantsu ümber telgi pooljefreitor Ivanov . </s> <s> " Meil on kollektiiv , on ju ? " </s> </p>
<p> <s> Artur andis Häälele oma tsiviilriided kännu alt , Anne ja Hääl kadusid . </s> <s> Neil õnnestus endile Palangas viieks päevaks tuba üürida . </s> </p>
<p> <s> Õhtustel loendustel hõikas Artur Hääle nime järel : " Mina ! " ning kujutles , millega Hääl parajasti tegelda võiks . </s> <s> Isegi seersant Räbovõitra vaatas asjale läbi sõrmede , ei tõtanud kaebama , et kursant Hääl on samovolkas . </s> </p>
<p> <s> " Kindlasti söövad nad praegu jäätist , " oletas Oja . </s> <s> " Niisugust rosinatega Leedu jäätist , mida Eestis ei ole . </s> <s> Istuvad Palanga rannas kohvikus , vaatavad , kuidas päike merre loojub ja söövad jäätist . " </s> </p>
<p> <s> Kui Hääl lõpuks kasarmusse ja rivvi ilmus , siis rääkis ta , milline hirm olnud tal Palangas liikuda . </s> <s> Kõik kohad olnud täis relvastatud patrulle , Hääl oli kindel olnud , et taga aetakse teda . </s> <s> Temal olnud vaid pool kaela päevitanud , sest gimnastjorka püstkrae on kõrgem kui Arturi antud jaki krae . </s> <s> Hääl peljanud , et patrullid võivad ta tabada selle järgi , et tal on kaela alumine osa puhta valge , ning ettevaatusest istunud nad Annega päeval toas , alles õhtupimeduses söandanud linnas ja rannas liikuda . </s> </p>
<p> <s> " Ma ei hakka ohvitseriks , " teatas Hääl , kui ta Arturile tsiviilriided tagasi andis . </s> <s> Artur toppis oma dresse metsas peidupaika , kännujuurika alla urgu ning mõtles , et nendega on kallistatud kursuse esikaunitari Anne Toomepuud . </s> </p>
<p> <s> " Kuidas ei hakka ? </s> <s> Ega siit pääsu ei ole . </s> <s> Mina ka ei hakka . </s> <s> Aga meid tehakse ohvitseriks . </s> <s> Tehakse sunniviisil , " rääkis Artur . </s> </p>
<p> <s> " Me arutasime Annega selle asja läbi . </s> <s> Tema oli ka nõus . </s> <s> Ma lihtsalt ei tee eksamit ja nii ma ei saagi ohvitseriks . </s> <s> Anne oli ka nõus kannatama , kui sellest miskit pahandust peaks tekkima , " seletas Hääl . </s> </p>
<p> <s> " Oi , mina tahan selle mehe munni imeda , kes on toda kaunist litsi nikkunud ! " tervitas Ivanov sõbralikult Häält ning Hääl punastas piinlikkusest nõnda , et ta kael ja käsivarred ka lõõmasid . </s> </p>
<p> <s> " Ausõna , ma annaksin sellele lollakale kolmikhüppajale valangutäie kõhtu . </s> <s> Aga ma ei tee seda , kuna ma olen patsifist , " ütles Hääl . </s> </p></div2><div2 type="alaosa"><head> IMPERIALISMI IDEOLOOGILINE DIVERSIOON </head>
<p> <s> Poliittunde peeti kasarmu taga võsa vahel polevoi klassis . </s> <s> Užin luges kiiruga ja vahelejätteid tehes Pravda juhtkirja , kursandid esimestes ridades kirjutasid konspekteerimist matkides koju kirju , kursandid tagumistes ridades tagusid bridži . </s> <s> Juhtkirjas oli juttu sellest , kuidas Nõukogude Liit sammub maailma rahuvõitluse eesotsas . </s> </p>
<p> <s> " Hääletame ! </s> <s> Kes on poolt ? " küsis Užin lõpetades . </s> </p>
<p> <s> Kõik tõstsid käe , ainult Hääl ei teinud seda , aga keegi ei märganud tema põhimõttekindlust . </s> <s> Märgati hoopis Ivanovi , kes ajas kaks kätt sirgu . </s> </p>
<p> <s> " Mis me edasi teeme ? " küsis majorist dotsent Užin . </s> </p>
<p> <s> " Lähme ujuma . </s> <s> Palav , " pani ette Ivanov . </s> </p>
<p> <s> Kursandid hiilisid siis vaikselt kanali poole , välja arvatud üks , kes läks Užinile õunapuskarit tooma . </s> </p>
<p> <s> Vahel rääkis Užin poliittunni ajal anekdoote . </s> </p>
<p> <s> " Kas te teate , mis juhtus siis , kui staapi tuli telegramm , et reamees Ivanovil on isa ära surnud ? " küsis Užin järsku . </s> </p>
<p> <s> " Ma ei ole reamees ja mul ei ole isa surnud , " täpsustas Ivanov . </s> </p>
<p> <s> " Teie ärge segage ! " keelas Užin . </s> <s> " Staabiülem annab seersant Petrovile käsu sellest hästi delikaatselt ja kuidagi ümbernurga teatada , sest reamees Ivanov on tuntud kui õrnasüdameline ajateenija . </s> <s> Seersant Petrov rivistab väeosa üles ja kisendab : kellel on isa , astuge samm ette ! </s> <s> Aga reamees Ivanov , kuhu sina tikud ? " </s> </p>
<p> <s> Poliittundi kogunenud kursandid möirgasid rõõmust ja see innustas Užinit . </s> </p>
<p> <s> " Ja siis niisugune . </s> <s> Gamal Abdel Nasser saadab tänutelegrammi Leonid Iljitš Brežnevile : suur tänu rakettide maa-õhk eest , need tabavad õhku suurepäraselt . </s> <s> Nüüd paluksin rakette maa-lennuk . </s> <s> Või niisugune . </s> <s> Eile ületasid Hiina väed Nõukogude piiri ning ründasid rahumeelset Nõukogude traktorit , mis põllul rahumeelset tööd tegi . </s> <s> Traktor oli sunnitud rünnaku tagasi lööma , hävitades kolmkümmend Hiina tanki . </s> <s> Või niisugune . </s> <s> Polkovnikule tehakse ajuoperatsiooni . </s> <s> Kirurg tõstab aju välja , samas ilmub operatsioonisaali staabi käskjalg , kes teatab : seltsimees polkovnik , teile on omistatud kindralmajori aukraad ! </s> <s> Polkovnik , hoolimata narkoosist ja traatjuhtmetest kehas , tõuseb operatsioonilaualt , et joosta staapi . </s> <s> Kirurg hüüab järele : aga teie ajud , seltsimees polkovnik ! </s> <s> Nüüd ei ole mul neid enam vaja , hõikab polkovnik üle õla ja jookseb edasi . </s> <s> Või selline . </s> <s> Miks venelased käivad viltides ? </s> <s> Aga sellepärast , et Ameerika luure ei kuuleks , kui nad kommunismi lähevad . </s> <s> Ja selline – väga asjakohane . </s> <s> Mida peab tegema vahipostil seisev sõdur , kui aatompomm lõhkeb 150 meetri kaugusel ? </s> <s> Tõstma automaadi sirge käega enda ette , et sulametall ei kukuks varba peale . " </s> </p>
<p> <s> Politruk Užin naerutas kursantide seltskonda hilise õhtuni , keegi ei unistanud õllest , kirglikud bridžitagujadki jätsid mängu pooleli ja kuulasid himuga . </s> </p>
<p> <s> Kord oli aga Užinil poliittunnis kaasas diviisi vastuluure ülem polkovnik Mkrttšan , kes ülihästi tundis Tartu-olusid , ütles , et ülikooli rektor Koop on tema vana sõber ! </s> </p>
<p> <s> Polkovnik Mkrttšan pidas loengu " Imperialismi ideoloogilisest diversioonist " ja rääkis umbes niisuguseid lugusid . </s> </p>
<p> <s> Kord läinud eesti turist Soome , müünud seal maha kella ning hakanud restoranis kõvasti pidutsema . </s> <s> Arvet makstes selgunud , et kella eest antud pidutsejale vanu , käibelt mahakantud marku ning mees oligi pigis . </s> <s> Aga kohe leidus soomlane , kes kummuli kübarasse korjanud raha , et õnnetu turist saaks oma arve tasuda . </s> <s> Ent järgmisel päeval ilmunud Soome parempoolsetes lehtedes fotoreportaaž , kus oli öeldud , et soomlased armastavad nõukogude inimesi nii kõvasti , et maksavad kinni isegi nende restoraniarved . </s> </p>
<p> <s> Kõik polkovniku jutud lõppesid ühtemoodi : " Me rääkisime selle inimesega ja ta sai oma eksitusest aru . " </s> </p>
<p> <s> Lõpuks hakkas Mkrttšan küsima , kuidas poistele laagris meeldib , ning viimaks palus ta mõnel kursandil tulla lenkomnatasse neljasilmavestlusele . </s> </p>
<p> <s> Kutsutute hulgas olid ka Artur , Ivanov ja Räbovõitra . </s> </p>
<p> <s> " Jääte raudselt selle versiooni juurde , mis te kirjutasite seletuskirjas , " õpetas Schmidt . </s> </p>
<p> <s> Ja tõepoolest puudutasid Mkrttšani küsimused tulistamist kanali ääres . </s> <s> Selgus , et armeenia nimega polkovnik oskab päris hästi eesti keelt . </s> </p>
<p> <s> Artur ütles , et ta on kõik kirja pannud ning oma tunnistust ta muutma ei hakka . </s> <s> Temaga jäädi rahule . </s> </p>
<p> <s> " Nüüd näed sa , kuidas ühed luureorganid teises luureorganis luuravad , " ütles Schmidt . </s> </p>
<p> <s> " Arvad , et Tartu KGB ? " küsis Artur . </s> </p>
<p> <s> " Mis siin arvata . </s> <s> See on ju täiesti läbipaistev mäng . </s> <s> Kindlasti on see Saluri deela , " lausus Schmidt hiljem . </s> <s> " Tema seletuskiri tunnistati ju valeks , poiss jäi lolliks . " </s> </p></div2><div2 type="alaosa"><head> TULEMUSED OGNEVAJAS </head>
<p> <s> Spooride lõpp oli juba paista . </s> </p>
<p> <s> Esmalt tõmmati kriips alla laskmisele . </s> <s> Laagris oli kaks poissi , kes polnud kordagi pihta saanud – lühinägelik Artur , kes polnud meelega prille kaasa võtnud , ja füüsikatudeng Oja . </s> </p>
<p> <s> " Kuidas siis isegi juhuslikult mitte ? " hädaldas Kalesnikov . </s> <s> " Oleme kulutanud ju tuhandeid kuule , võimatu on kogu aeg mööda lasta . </s> <s> Mis hinded ma teile küll panen ? " </s> </p>
<p> <s> " Peale selle saab Oja minu teada kõrgendikku , " irvitas Schmidt , mis tähendas , et üksainus viiest madalam hinne võis Oja stipendiumi paarkümmend rubla kärpida . </s> </p>
<p> <s> " Mulle võite kahe panna . </s> <s> Ma ei taha ohvitseriks saada , " lubas Artur . </s> </p>
<p> <s> " Ma ei saa ju teile kahte panna , teate küll , " kaebas Kalesnikov . </s> </p>
<p> <s> " Pange siis kolm , " soovitas Artur . </s> </p>
<p> <s> " Ka kolme ei saa ma teile panna , " oli Kalesnikov püsti hädas . </s> </p>
<p> <s> Arturi ja Oja laskmishinded jäidki esialgu lahtiseks . </s> <s> Autahvlile lenkomnatas ilmusid kõigi kursantide tulemused , hinnetelahtris ilutsesid Arturil ja Ojal pedagoogilis-profülaktilisel eesmärgil küsimärgid . </s> </p>
<p> <s> " Kas on häbi ? " küsis Räbovõitra . </s> </p>
<p> <s> " Ei ole , " vastas Artur siiralt . </s> </p>
<p> <s> " Imelik . </s> <s> Minul küll oleks , " leidis Räbovõitra . </s> </p>
<p> <s> " Nüüd lastakse teid maha . </s> <s> Ja täpselt ühe kuuliga . </s> <s> Et te näeksite , kuidas nõukogude soldat peab tegema . </s> <s> Aga seda parem teile . </s> <s> Teie emad peavad selle kuuli välja maksma . </s> <s> Kui kuluks rohkem kuule , oleksid emade väljaminekud suuremad , " lohutas Ivanov . </s> <s> " Siis oleks väga kahju , sest sul on tore ema , Artur . </s> <s> Ma olen teda näinud , päris kõbus mutike , küll oleks valus , kui tema peaks üle ühe kuuli kinni maksma . " </s> </p>
<p> <s> Siis toimus ootamatu pööre . </s> </p>
<p> <s> Alati lõbusal lipuplatsil jäi kuidagi vaikseks , ohvitserid kiirustasid Ivaništševi käsu peale lenkomnatasse . </s> </p>
<p> <s> " Kindralstaabist Moskvast tuli telegramm , " teatas alati hästiinformeeritud vanemseersant Schmidt . </s> </p>
<p> <s> " Noh , kas kuulutatakse sõda Ameerikale ? </s> <s> Edasi , jefreitor Iivanovi juhtimisel ! </s> <s> Lööme jänkid mättasse ! " karjus Ivanov . </s> </p>
<p> <s> " Noh , mis seal telegrammis siis on ? " küsis Artur . </s> </p>
<p> <s> " Kahjuks veel ei tea , " tunnistas Schmidt vastu tahtmist oma teadmatust . </s> </p>
<p> <s> Dnevaljnõi kisendas kasarmutrepil Oja nime , poiss kamandati lenkomnatasse . </s> </p>
<p> <s> " Mis ma ütlesin . </s> <s> Järgmisena lähed sina . </s> <s> Ma ei teadnud , et surmaotsus ükshaaval ette loetakse , " rääkis Oja . </s> <s> " Siis kui mõlemad kuulaksid korraga , oleks vähem tööd ja vähem mõnu . " </s> </p>
<p> <s> " Surmaotsus ? </s> <s> Mille eest ? " torises Räbovõitra mühaklikult . </s> </p>
<p> <s> Ojale loeti ette telegramm , milles kästi teda vabastada seoses Nõukogude Liidu koondise treeninglaagriga Bulgaarias . </s> <s> Alla olid kirjutanud kaitseminister Gretško , toosama , kellenimelist putru nad iga päev kolm korda sõid ning kes peaaegu oleks Ivanovi ühest jefreitoripaelast ilma jätnud . </s> </p>
<p> <s> Ohvitserid olid pahviks löödud , keegi neist polnud varem kaitseministri telegrammi käes hoidnud . </s> <s> Ka polnud kaitseministril õrna aimugi mingite užinite , kalesnikovide , ivaništševite ja teiste olemasolust . </s> </p>
<p> <s> " Teie olete sportlane või ? " mõnitas Užin . </s> </p>
<p> <s> " Pisut jah , kui lubate , " irvitas Oja vastu . </s> </p>
<p> <s> " Kas teil mõni tiitel kah on ? " ülbitses Užin edasi . </s> </p>
<p> <s> " Millist teil vaja on ? " küsis Oja . </s> </p>
<p> <s> " Kindlasti meistersportlane , " oletas Kalesnikov . </s> </p>
<p> <s> " Kes siis meistersportlast Bulgaariasse laseb , " lõi Oja hooletult käega . </s> </p>
<p> <s> " Võibolla koguni teeneline ? " ei uskunud Kalesnikov ise oma sõnu . </s> </p>
<p> <s> " Tuleb olla . </s> <s> Maailmameistrile antakse automaatselt , " teatas Oja . </s> </p>
<p> <s> " Te teete meie väeosale suurt au ! " sattus vaimustusse Ivaništšev . </s> <s> " Andke andeks , mis alal te olete maailmameister ? </s> <s> Telegrammis ei ole kirjas ... " </s> </p>
<p> <s> " Ah , mis tähtsust sellel on ? </s> <s> Olen kergelt liigutanud , ja mis seal ikka , " puikles Oja . </s> </p>
<p> <s> " Ma pole elus ühegi maailmameistriga rääkinud . </s> <s> Kes võis arvata , et neid leidub kohe minu kõrval , " ülistas Ivaništšev . </s> <s> " Kodumaa on teie üle uhke . " </s> </p>
<p> <s> " Kui teie ei ütle , siis me ei usu , et te maailmameister olete , " seadis Užin oma tingimuse . </s> </p>
<p> <s> " Ma olen maailmameister ja teeneline meistersportlane laskmises , " kuulutas Oja võidukalt ja nautis ise masendavat reaktsiooni , mis sellele järgnes . </s> </p>
<p> <s> " Aga kuidas siis teie tulemused laskmises nii nõrgad on ? " ei kaotanud pead Kalesnikov . </s> <s> " Teil pole ühtki tabamust , kursant Oja . " </s> </p>
<p> <s> " Ma ei tohi oma kätt kõverate püssidega rikkuda , " selgitas Oja . </s> </p>
<p> <s> " Meie püssid pole kõverad ! " raius Ivaništšev . </s> <s> " Ma kutsun teid võidu laskma ! " </s> </p></div2><div2 type="alaosa"><head> KAS NEUTRIINO ON OLEMAS ? </head>
<p> <s> Oja pidi siiski enne vabastamist sooritama eksamid . </s> <s> Nõnda nihutatigi need paar päeva varasemaks . </s> </p>
<p> <s> Aatompommi eksamil läks Oja-poisil raskeks . </s> </p>
<p> <s> " Nimetage , palun , elementaarosakeste nimed ! " nõudis Užin samas polevoi klassis , kus ta poliittundide ajal anekdoote jutustas . </s> </p>
<p> <s> " Neid on päris palju , kas kõik või ? " kahtles Oja . </s> </p>
<p> <s> " Loomulikult kõik . </s> <s> Nõukogude ohvitser peab teadma kõiki , muidu võime sõja kaotada , " vastas Užin . </s> </p>
<p> <s> Ojal oli tuumafüüsika eriprogramm ning poiss hakkas loetlema . </s> <s> " Elektron , prooton , neutron , neutriino , footon , kvark , piion , müüon , gluuon , veidrustega osakesed , sarmiga osakesed , iluga osakesed , kas liiga pikaks ei lähe , seltsimees major , " tüdis Oja lugemast , taibates , et eksamineerija ei taipa mõhkugi . </s> </p>
<p> <s> " Teete nalja , jah ? </s> <s> Olete kõrgesti haritud , tulete minu üle irvitama . </s> <s> Ise maailmameister , teeneline meistersportlane , " osatas Užin . </s> </p>
<p> <s> " Milles asi on , seltsimees major ? " kohkus Oja , tajudes teist kirvest pea kohal . </s> </p>
<p> <s> " Ei ole niisuguseid ilusaid , veidraid ja sarmikaid asju . </s> <s> Ei ole neutriinot kah . </s> <s> Ärge tulge pilkama Nõukogude ohvitseri , " lehitses Užin kännul oma võidunud ja narmast konspekti , mis võis olla paarkümmend aastat vana . </s> </p>
<p> <s> " Kuidas ei ole ? </s> <s> On küll , seltsimees major . </s> <s> Neutriinosid on veel mitu tükki . </s> <s> On kaks harilikku neutriinot , antineutriino , peale selle veel müüneutriino ja antimüüneutriino . </s> <s> Ja ma olen kindel , et lähemal ajal avastatakse neid neutriinosid terve jagu juurde , " ennustas Oja . </s> </p>
<p> <s> " Kartsa ohvitseri mõnitamise eest ! </s> <s> Ja kuhugi Bulgaariasse te ei lähe . </s> <s> Näiteks mina pole Bulgaarias käinud , miks teie peaksite sinna minema ? " ladus Užin Ojale puudulikud . </s> </p>
<p> <s> Olukord läks sandiks . </s> <s> Schmidt ja Artur nägid järgmisel hommikul koera toites kindralit datšas ning Schmidt rääkis , et spooridelt ei taheta treeninglaagrisse lasta maailmameistrit . </s> </p>
<p> <s> " Kas minu diviisis on maailmameister või ? " rõõmustas Govorov ning veel samal õhtul lendas Oja Bulgaariasse , kus ta pärast treeninglaagrit tuli jahilaskmise maailmameistriks , kõiki õhkuvisatud taldrikuid tabas ja maailmarekordi püstitas . </s> </p>
<p> <s> Užin hakkas seejärel kiusama hoopis Arturit , kuna temagi oli ognevajas kõik lasud mööda lasknud . </s> </p>
<p> <s> " Ta peab sind samuti maailmameistriks , kes ei taha viletsa püssiga kätt rikkuda , " ütles Schmidt . </s> </p>
<p> <s> Artur pidi kalašnikovi lahti võtma ja kokku panema . </s> <s> Aga Artur ei osanud seda teha . </s> </p>
<p> <s> " Olgu , tood mulle viis pudelit õunapuskarit viie rubla eest , " mahendas Užin karistust . </s> </p></div2><div2 type="alaosa"><head> UNGARI SPIOON HÄÄL VÕITLEB INIMÕIGUSTE EEST </head>
<p> <s> Ühel päeval kutsus väga tõsine ja mureliku näoga Kalesnikov Hääle lenkomnatasse . </s> <s> Kõik teised eemaldati ruumist , jäi vaid ohvitseritroika . </s> </p>
<p> <s> " Mida teeb nõukogude üliõpilane ? </s> <s> Nõukogude üliõpilane armastab oma armeed , " vibutas Ivaništšev käes Hääle türgi keele õpikuid . </s> <s> " Öelge , kursant Hjajal , mis keeles need raamatud on ? " </s> </p>
<p> <s> " Te olete sobranud öökappides ! </s> <s> Mis õigusega te otsite läbi minu isiklikke asju ? </s> <s> Kas teil on olemas prokuröri sanktsioon ? " ründas Hääl ohvitsere . </s> </p>
<p> <s> " Mis prokuröri sanktsioon ? </s> <s> Me oleme siin ise prokurörid , " irvitas Užin küüniliselt . </s> </p>
<p> <s> " Siiski on olemas elementaarsed inimõigused , mis kehtivad ka siin , " läks Hääl veelgi ägedamaks ja teravamaks . </s> </p>
<p> <s> " Nõukogude Liidus kehtivad kõik inimõigused . </s> <s> Vot , Ameerikas ei kehti , meil kehtivad , " lõbustas end Užin . </s> </p>
<p> <s> " Võibolla on need raamatud mõnes nõukogude rahva keeles ? " pakkus Kalesnikov Häälele lootusrikkalt väljapääsu . </s> </p>
<p> <s> " Ei ole nõukogude rahvaste keeles , " jättis Hääl võimaluse kasutamata . </s> <s> " Tegelikult on see , mis te õpetate , kõik tapateadus . </s> <s> Kõik see tuleb teie tapahimust , nagu kogu sõjavägi , " prahvatas Hääl . </s> <s> " Ja te tahate meid tapjateks koolitada , muud ei midagi ! </s> <s> Sõjavägi peab sõdima , muidu see läheb hapuks ja võõrandub . </s> <s> Ainult sõda on sõjaväe loomulik element , ja seda te haute koos oma NATOga . </s> <s> Tegelikult olete te täiesti ühesugused – mõrtsukad ! " </s> </p>
<p> <s> " Välja ! " kisendas Ivaništšev ja Hääl löödi ukse taha . </s> </p>
<p> <s> Artur ja Schmidt olid ukse taga kuulanud , kuidas sõbral läheb , Artur palus , et Schmidt klaariks Hääle ja ohvitseride vahekorra . </s> </p>
<p> <s> " Ma ei uskunud , et sa nii loll oled , " kommenteeris Schmidt . </s> </p>
<p> <s> " Ma pole loll . </s> <s> Ma olen aus . </s> <s> Keegi peab siin vastikus vene riigis ka aus olema , " oli Hääl valmis Schmidtigi kallale asuma . </s> </p>
<p> <s> " Mine räägi tema eest paar sõna . </s> <s> Poiss on nii närvis , et ei tea ise ka , mida teeb , " ütles Artur . </s> </p>
<p> <s> " Miks mina pean seda tegema ? </s> <s> Teil on endal komsomolisekretär , kes peab teie asju ajama , " tõrjus Schmidt , ent sisenes lenkomnatasse , kus ta rääkis , et Häälel on lihtsalt närvid krussis . </s> </p>
<p> <s> " Saate aru , poiss on esimest korda elus kodust üle nädala eemal , " ütles Schmidt . </s> </p>
<p> <s> Sellest said ohvitserid hästi aru . </s> <s> Häält oli kaitsnud veel Kalesnikov , tabelist oli vaadatud , et Hääl on ognevajas enamiku laske pihta saanud , ka taktikas ja ZOMPis oli ta harjutused enam-vähem eeskujulikult sooritanud . </s> </p>
<p> <s> Ohvitseridetroika lõi käega , ei tahtnud nemad ühe tudengiga maid jagama hakata , et oma mõnusasse ellu liigset askeldamist tuua . </s> </p>
<p> <s> " See , et sa siin metsavennaks saama valmistud , sind päästis . </s> <s> Ivaništševgi oli rabatud , kui hästi see inimõigustesõber püssi laseb ! </s> <s> Ka süüdistus spiooniks-olemises võeti maha , kuna ma teatasin , et need raamatud on ungari keeles . </s> <s> Tuleb välja , et need dotsendid ja professorid ei tunne ladina tähti , muidu saaks ju türgi-inglise sõnaraamatu kaanelt lugeda , millega on tegemist . </s> <s> Siiski oled sa solvanud Nõukogude Liitu , Nõukogude armeed ja Nõukogude ohvitsere ning sa pead vabandama , " pöördus Schmidt uuesti Hääle poole . </s> </p>
<p> <s> " Mine ja vabanda . </s> <s> Tee seda ! </s> <s> Usu , seda tahaks Anne ka , " esitas Artur oma argumendid . </s> </p>
<p> <s> " Ja mis sina veel õiendad ? " oli Hääl valmis kallale minema oma parimale sõbrale . </s> <s> " Ausõna , ma imestan , kui hästi oled nende totrustega siin kohanenud ! </s> <s> Tunned end nagu kala vees , kergitad superkommunist Schmidti saba , söödad kindrali ilast peni ! </s> <s> Ja Anne eest hoolitsen ma ise , palun oma nina minu eraellu mitte pista . </s> <s> Ja kuidas ma Nõukogude Liidu ees vabandan ? </s> <s> Lähen Punasele väljakule pead vastu Kremli müüri taguma või ? </s> <s> Ei lähe ma kuskile . </s> <s> Ja enne ma ei vabanda , kui nemad tunnistavad , et nad rikkusid meie öökapis tuhnimisega inimõigusi , " otsustas Hääl . </s> </p>
<p> <s> Artur märkas , et selles konfliktis toetas kogu kursantkond Ivaništševit , Häält peeti ägedaks lollpeaks , kes ise ka ei tea , mida ta teeb . </s> </p>
<p> <s> Ja ometi oli ju Häälel õigus ! </s> <s> Huvitav , kas neidki enam on , kes oma südames Häälele õiguse annavad ? </s> </p>
<p> <s> " Reeturid , " hindas teiste hoiakut Hääl , kelle jaoks tüli ülespuhumine oli tee ohvitseripagunite vältimisele . </s> </p></div2><div2 type="alaosa"><head> AMEERIKLASTE MÜRGISED ROTID </head>
<p> <s> ZOMPi eksam läks libedalt . </s> <s> Kõik poisid tuupisid pähe seitsmenda pileti viis küsimust ning sõltumata sellest , mida nõuti laualt võetud pileti viies küsimuses , muudkui vuristasid päheõpitud lauseid . </s> <s> Näiteks taheti mättalt võetud pileti esimeses küsimuses teada sinu gaasitorbiku numbrit . </s> <s> Tudeng aga vastas selle peale seitsmenda pileti esimese küsimuse järgi , et Leonid Iljitš Brežnev rõhutas 23. mail 1970. aastal tsiviilkaitse üldriiklikku tähtsust . </s> <s> Võetud pileti teises küsimuses taheti teada , mitme tunni pärast võib tankiga sõita läbi aatompommi plahvatustsentrumi , tudeng aga vastas , et ameeriklased tootsid 1965. aastal 17,652 tonni mürgiseid rotte , et need rahumeelsetes Nõukogude linnades lahti lasta ning nõukogude naised , lapsed ja vanurid koolerasse , musta katku ja malaariasse nakatada . </s> <s> Küsiti , mida tuleb tuumarünnaku puhul varjendisse kaasa võtta , tudeng vastas võetud piletisse vaatamata kolmanda punkti vastuseks , et sõjaolukorras peavad tööd jätkama partei- ja komsomoliorganisatsioonid . </s> <s> Taheti teada , kui palju on Prantsusmaal aatomi-allveelaevu , tudeng vastas peast , et gaasimürgituse tunnuseks on iiveldus ja isupuudus . </s> </p>
<p> <s> Kõik eksamid sõjaväes käisid tähestiku järjekorras . </s> <s> Artur oli eksami ajal polevoi klassi tagumistes ridades bridži mänginud , ta oli oma Magnussoni M-iga kuskil keskel , tal olid teiste vastuseid kuulates ammu kõik need Brežnevid , rotid , partei- ja komsomoliorganisatsioonid pähe kulunud , kui Kalesnikov tema vastama kutsus . </s> <s> Kõik läks ilusti , Kalesnikov ei seganud kellelegi vahele , vaid Hääl jonnis ja keeldus vastamast , enne kui on tunnistatud inimõiguste ränka rikkumist . </s> <s> Kalesnikov ei teinud sellest väljagi . </s> </p>
<p> <s> " Nii , teie kõigi vastused on tublid . </s> <s> Ometi oleks mul teile üks lisaküsimus , " hakkas dotsent Kalesnikov tegema kokkuvõtet . </s> <s> " Kas te teate , miks on nii tehtud , et sõja ajal peavad hoolsasti töötama partei- ja komsomoliorganisatsioonid ? </s> <s> Mida arvate teie , kursant Magnusson ? " </s> </p>
<p> <s> Muidugi rääkis Artur oma puuvene keeles sellest , kuidas partei ja komsomol rahva eest hoolitsevad nii rahu kui sõja ajal. </s> </p>
<p> <s> " Tubli ! " itsitas Schmidt talle sosinal kõrva . </s> <s> " Sinust hakkab väärikas nõukogude inimene kasvama , oskad juba valetada . </s> <s> Miks sa küll parteisse ei astu ? " </s> </p>
<p> <s> " Mida arvavad teised kursandid ? " küsis Kalesnikov üle väliklassi , kus tudengid põõsaste vilus suitsu kiskusid ja kaarte tagusid . </s> </p>
<p> <s> Keegi ei arvanud teisiti kui Artur . </s> </p>
<p> <s> " See on selleks nii tehtud , et partei- ja komsomolitöötajaid ei mobiliseeritaks . </s> <s> Et nemad ei peaks sõja ajal rindele minema . </s> <s> Et nemad võiksid tagalasse jääda , " vastas Kalesnikov ise väga vaikselt ja väga tõsiselt . </s> </p>
<p> <s> " See on ju päris riigivastane jutt , " hindas komsomolisekretär Salur . </s> </p>
<p> <s> " On jah , " nõustus seersant Räbovõitra . </s> </p>
<p> <s> " See Kalesnikov on päris nutikas , " ütles Hääl . </s> <s> " Õige mees ! " </s> </p>
<p> <s> " See õige mees on teadusliku kommunismi kateedri mittestatsionaarne aspirant ja varsti kaitseb kandidaaditööd teemal " Jalavägi kommunismi ajal " , " teadis Schmidt kõiki telgitaguseid . </s> </p>
<p> <s> " Kas tõesti saab ühe ülikooli dotsent olla samas ülikoolis aspirant ? " imestas Artur . </s> </p>
<p> <s> " Saab . </s> <s> Nõukogude Liidus on kõik võimalik , " vastas Schmidt . </s> </p>
<p> <s> Algas hinnete väljakuulutamine . </s> </p>
<p> <s> " Pean teid kõiki õnnitlema . </s> <s> Esimest korda käitusite nagu tõeline vzvood – kollektiivselt . </s> <s> Kõik täitsid lubaduse , keegi ei vedanud rühmakaaslasi alt , " hakkas Kalesnikov joont alla tõmbama . </s> <s> " Kõik saavad neljad . " </s> </p>
<p> <s> " Miks neljad ? " protestisid tudengid , kellelt neli röövis kõrgendatud stipendiumi . </s> </p>
<p> <s> " Eksamiküsimustele vastasite kõik õigesti , ainult et lisaküsimusele ei osanud keegi vastata , " sõnas Kalesnikov . </s> </p></div2><div2 type="alaosa"><head> MAKAROVI PÜSTOL </head>
<p> <s> Dotsent Užin võttis oma eksamit vastu lenkomnatas , tema kutsus kursandid sisse ükshaaval , et mitte paljastada , mis nippidega ta neid mõnitab . </s> </p>
<p> <s> Laual vedeles Makarovi püstol , sama tüüpi relvast oli Ivanov Anneluhal Užini pöialt riivanud , Lužnja polügoonil oli Artur niisugusest teinud kolm lasku kogemata peaaegu oma varvaste pihta , ent professor Ivaništšev oli lasknud kolm korda ühte auku , täpselt kümnesse . </s> </p>
<p> <s> " Kas te püstolit oskate kokku panna ja lahti võtta , kursant Magnusson ? " küsis Užin , kuna Kalašnikovi automaadi puhul oli asi selge . </s> </p>
<p> <s> " Ma olen proovinud . </s> <s> Ma nii tahaks , et ma oskaks , aga midagi ei tule välja , " tunnistas Artur ausalt . </s> </p>
<p> <s> Artur arvas , et sedapuhku peab ta Užinile juba oma raha eest õunapuskarit tooma . </s> <s> Pean Kalesnikovilt võlgu küsima , otsustas Artur . </s> </p>
<p> <s> Kalesnikov andis poistele alati raha võlgu ning tagasi ei küsinud kunagi . </s> </p>
<p> <s> " Nii-nii , " lausus Užin ning äkki märkas Artur , et õppejõu selja taga tahvlil ripub tabel Makarovi püstoli pildiga ja andmetega relva kohta . </s> <s> " Mida te üldse selle kohta teate ? " </s> </p>
<p> <s> " Algkiirus 420 meetrit sekundis , tule tihedus 40 lasku minutis , tapajõud 350 meetrit , salves 8 padrunit , kaal 940 grammi , parim tulejõud 50 meetri kaugusele , " veeris Artur vene keeles . </s> <s> Ta ei saanud küll paljudest asjadest aru ning poleks osanud andmeid ja termineid eesti keelde tõlkida , aga seda ei läinud tarviski – tabel oli vene keeles , Užinile vastata tuli vene keeles , ja slaavi tähti Artur siiski tundis , nõnda palju oli kasu olnud üheteistaastasest vene keele õppimisest keskkoolis . </s> </p>
<p> <s> Muidugi teadis Užin , kust Artur oma teadmised võtab . </s> <s> Ja kindlasti polnud see juhus , et tabel rippus just seal , kus ta rippus . </s> <s> Igal mängul on kindlad reeglid , polnud küünik ja pohuist Užingi kõikvõimas , ei tohtinud temagi kursante läbi kukutada . </s> </p>
<p> <s> " Mis kuuluvad veel Makarovi püstoli komplekti ? " küsis Užin . </s> </p>
<p> <s> Artur otsis oma lühinägelike silmadega , aga tabelist ta vastust sellele küsimusele ei leidnud . </s> <s> Siis mõtles ta oma peaga . </s> <s> " Padrunid . " </s> </p>
<p> <s> " Tola ! </s> <s> Padrunid arvestatakse püstoli juurde , " käratas Užin . </s> </p>
<p> <s> " Lapp puhastamiseks ? </s> <s> Puhastusõli ? </s> <s> Optiline sihik ? </s> <s> Märkeleht ? " pakkus Artur , mille peale Užin kolm korda röögatas : " Tola ! </s> <s> Tola ! </s> <s> Tola ! </s> <s> Niisugusest saab ka ohvitser ... </s> <s> See on tõeliste ohvitseride mõnitamine ! " </s> </p>
<p> <s> Selgus , et komplekti kuulusid hoopis kabuur rihmaga ja lisamagasin . </s> <s> Selle peale Artur ei tulnud ja kust pidi tema seda teadma ? </s> <s> Ei saanud ju tsivilistilt nõuda , et ta vojennaja-värki tõsiselt võtab . </s> <s> Lõppude lõpuks ei tulnud ta ülikooli jalaväelaseks õppima . </s> <s> Ta oli siiani arvanud , et kabuuris kannavad miilitsad ja ohvitserid võileibu välilõunasöögiks . </s> </p>
<p> <s> " Mis ma teiega teen . </s> <s> Te ei tea isegi kabuuri ! </s> <s> Ja ohvitserina hakkate te kandma sama relva ! </s> <s> See saab ju teie relvaks , seltsimees Magnusson ! </s> <s> Kas te joonistada oskate , kursant ? " võttis Užin enne lõplikku teotamist toone mahedamaks . </s> </p>
<p> <s> " Pisut , " pitsitas Artur läbi hammaste . </s> <s> Muidugi võiks püsti karata ja teatada , et tolaks sõimamine on inimõiguste rikkumine , kaevata Užin ohvitseride aukohtusse . </s> <s> Aga milleks hakata jändama , kui võis niisama mõru pilli alla neelata . </s> </p>
<p> <s> " Joonistage mulle , palun , rong , " nõudis Užin . </s> </p>
<p> <s> Artur haaras päästvast õlekõrrest , kritseldas ettevalmistuspaberile reisirongi koos vagunitega . </s> </p>
<p> <s> " Nüüd istuge sinna rongi , mis te joonistasite , ja sõitke Klaipedast koju . </s> <s> Ohvitseri teist ei saa , " irvitas Užin võidukalt – taas tõmbas ta tudengi õnge ! </s> </p>
<p> <s> Artur tõusis , et lenkomnatast väljuda . </s> <s> Ongi parem , saan Annele öelda , et mina ka loobusin ohvitseriks hakkamisest , otsustas Artur ukselinki pihku võttes . </s> </p>
<p> <s> " Tule tagasi , " käsutas Užin . </s> <s> " Ma vaatasin selja tagant , et sul on väga väike aju ja teadlast sinust ei saa . </s> <s> Õpetajat ammugi mitte , sest õpetaja peab olema suur inimene . </s> <s> Näe , seal nurgas on 32 kilo mateeriat . </s> <s> Mitu korda sa selle üles tõstad , niisuguse hinde ma sulle panen . " </s> </p>
<p> <s> Artur sikutas kahepuudast sangpommi sirgele käele kolm korda – rohkem pingutada polnud mõtet , sest viit Užin talle niikuinii ei pane , aga kolme dotsent jälle ei saa panna , sest Nõukogude ohvitser lihtsalt ei tohi kolmede peale õppida . </s> </p>
<p> <s> Tuli välja , nagu irvitanuks Artur hoopis Užini üle . </s> </p>
<p> <s> " Ja veel üks küsimus . </s> <s> Miks teie sõber Hjajal tahab Ungarisse põgeneda ? " puuris Užin terava ja läbinägeliku pilgu Arturi silmadesse . </s> </p>
<p> <s> " Ma kuulen sellest esimest korda , " vastas Artur täiesti ausalt . </s> <s> " Ja ma ei usu seda . </s> <s> Mis mõtet olekski sinna Ungarisse põgeneda , Ungari on ju rahvademokraatiamaa , seal on võimul kommunistlik partei ? " </s> </p>
<p> <s> " Tean ise , et rahvademokraatia . </s> <s> Aga on ikka mõtet küll . </s> <s> Ungarlased ei salli meid silmaotsaski , " ütles Užin . </s> </p>
<p> <s> " Keda meid ? " täpsustas Artur . </s> </p>
<p> <s> " Meid , venelasi ja kommuniste , " vastas Užin . </s> </p>
<p> <s> " Kas tõesti või ? " teeskles Artur üllatust . </s> <s> Ja mõnevõrra oli ta imestus ehtne , sest ta oli Užinit kas tatarlaseks või baškiiriks pidanud . </s> <s> Tähendab , üks järjekordne rahvusidentiteedi kaotanud venestunud tüüp , kes oma eeskujul teisigi venestada püüab , otsustas Artur . </s> </p>
<p> <s> " Näete , mis siin on ? " näitas Užin kaelahaava . </s> <s> " Minu oleksid nad viiekümne kuuendal üles poonud . </s> <s> Ma rippusingi juba võllas . </s> <s> Nii et teie antikommunistist sõber leiab sealt mõttekaaslasi do huja i boljše . </s> <s> Kui saate midagi teada , tulge teatama . </s> <s> Kas leppisime kokku või ? " tõusis Užin püsti ja pakkus kursandile üle laua kätt . </s> </p>
<p> <s> Artur tõusis automaatselt , tundis kergendust , et püstolieksam sai õnnelikult läbi , ulatas samuti automaatselt käe vastu , Užin surus seda tugevalt . </s> </p>
<p> <s> " Ma teadsin kohe , et teie olete mõistlik inimene ja et teiega saab asju ajada , " ütles Užin . </s> </p>
<p> <s> Alles ukse taga taipas Artur , mida ta oli teinud – ta oli vist andnud nõusoleku sõbra järel nuhkida . </s> <s> Või ei olnud ? </s> <s> Igatahes kuum piinlikkusejutt läbistas ujeda kursandi . </s> </p>
<p> <s> " Noh , kas rongi laskis joonistada ? " küsis vanemseersant Hääl . </s> </p>
<p> <s> " Kas sul käskis kuradi raisk ka sangpommi rebida ? " naeris pooljefreitor Ivanov . </s> <s> " Mina viskasin seda kolmkümmend kolm korda vastu lage , siis käskis ise lõpetada , et aitab , aitab . </s> <s> Näis , mis hinde ma saan . " </s> </p></div2><div2 type="alaosa"><head> AUTOGA INVALIIDIDE VASTU </head>
<p> <s> Järgnes autoeksam . </s> </p>
<p> <s> Eksami teoreetiline pool viidi läbi Klaipeda linna autoinspektsioonis . </s> <s> Kursandid istusid laudade taga , tegid testtabelitesse riste , sinises vormis miilitsamehed siblisid ringi , rääkisid omavahel leedu keelt . </s> <s> Nende vahel astus väärikalt umbkeelne Kalesnikov , nõudis kummardades , et talle jalutamiseks ruumi tehtaks . </s> <s> Major kontrollis kõikide poiste vastused üle , enne kui poisid need eksamineerijaist tsiviilmiilitsate lauale panid . </s> <s> Harilikult piisas sellest , et Kalesnikov pani näpu lahtri kohale , kus oli vale vastus , kursant valis siis uue vastusevariandi ning jäi ootele , mil Kalesnikov uue ringiga jälle tema laua juurde jõuab , uue variandi kas õigeks või valeks hindab . </s> </p>
<p> <s> Võibolla käis inspektsiooniruumis ka pisike konkurents tsiviil- ja sõjaväevormikandjate vahel , mundriau ei lubanud Kalesnikovil lasta miilitsatel kursante läbi kukutada . </s> <s> Pealegi oli tal kindlasti hea meel olla tsivilistide hulgas kõige suurem nina . </s> </p>
<p> <s> " Just sellepärast sõidetakse vene armees palju autosid ja inimesi sodiks , " sosistas Hääl , kel kohe kuidagi ei õnnestunud end ohvitserieksameil enam läbi kukutada . </s> </p>
<p> <s> " Kursandid ! </s> <s> Eksami ajal ei räägita ! </s> <s> See on karmilt keelatud . </s> <s> Kes veel ühe sõna ütleb , läheb ukse taha , saab hinde kaks ning saadetakse siit otsemat teed Nõukogude armeesse reameheks , " keelas Kalesnikov militsionääridega lepituseks igasuguse jutuajamise . </s> </p>
<p> <s> " Näed nüüd – armee ei ole auasi , vaid karistusasutus . </s> <s> Armeest eemalehoidmine on hoopis auasi , " sosistas Hääl märksa valjemini edasi . </s> </p>
<p> <s> Teoreetilisel eksamil said kõik ilusti läbi , ehkki Kalesnikov pidi mõne kursandi vastuseid mitu korda parandama . </s> </p>
<p> <s> Sõidueksami ajal seisis kogu vzvood vana Molotovi kastis püsti , hoidis portedest kinni , samal ajal kui üks kursant Kalesnikovi kõrval kabiinis paarsada meetrit autot juhtis . </s> </p>
<p> <s> Logu veoauto ees ja taga müristas miilitsatsikkel , otsekui hoiatades : ettevaatust , Nõukogude Eesti hullud ! </s> <s> Sai kursandil oma ots roolitud , ronis ta autokasti tagasi , uus poiss hüppas kabiini . </s> <s> Tudengid kabiinis rooli taga vaheldusid , vaid Kalesnikov püsis kogu tee kõrvalistmel . </s> </p>
<p> <s> " Autokastis seismine on keelatud . </s> <s> Ja inimene , kel ei ole lube , ei tohi teisi inimesi vedada . </s> <s> See kõik on liikluseeskirjade selge rikkumine , " sõnas Räbovõitra . </s> </p>
<p> <s> " Leedus on teistsugused eeskirjad . </s> <s> Siin võib autokastis igasugust pulli teha , " arvas Ivanov . </s> <s> " Siin kästakse just teistele inimestele tänaval selga sõita . " </s> </p>
<p> <s> " Meile tehakse tasuta linnaekskursiooni . </s> <s> Vaadake , kui ilusad kasarmud ! </s> <s> Vaadake , kui kaunis on Klaipeda linn , " mõnules kastis Schmidt . </s> </p>
<p> <s> Kalesnikov rooli kõrval julgustas harilikult tudengit : </s> </p>
<p> <s> " Pole viga . </s> <s> Järgmine kord lülitage enne pööret suunatuli sisse . </s> <s> Järgmine kord katsuge postist päriselt mööda sõita . " </s> </p>
<p> <s> Viimasena oli roolis Ivanov . </s> <s> Konvoimiilitsad olid juba torude tossates minema kihutanud , Ivanovi ümber kees elav ja ehe liiklus . </s> <s> Vana Molotov turtsus ja kaebles , aga Ivanov sai auto paigalt liikuma . </s> <s> Eriti sellepärast , et Kalesnikov oskas instruktori siduripedaali kabiini paremas küljes õige kiirusega üles lasta . </s> </p>
<p> <s> " Nüüd hakkab midagi väga toredat juhtuma , " ennustas Schmidt autokastis . </s> </p>
<p> <s> Ivanovi jupp sattus Klaipeda polikliiniku ette . </s> <s> Hoone ees jutles keset sõiduteed viis karkude ja jalutuskeppidega invaliidi . </s> <s> Ivanov ajas kogemata pedaalid segi , vajutas piduri asemel gaasi . </s> <s> Kalesnikovgi oli pikast tööpäevast tukkuma jäänud , temagi ei reageerinud välkkiirelt . </s> <s> Invaliidid kargasid nagu noored jumalad kõnniteele – kaks ühele ja kolm teisele poole tänavat – jätsid kepid ja kargud sõiduteele ning Ivanov põrutas neist üle . </s> <s> Molotov võttis aga tuure üles . </s> <s> Viimaks vajutas suigatusest üles ärganud Kalesnikov instruktori varupidurile , ta tegi seda nii järsku , et poisid autokastis oleksid peaaegu üle kabiini kõhuli kapotile lennanud ning sealt jõkke prantsatanud , sest auto esirattad olid peatunud libisemise järel täpselt kai äärel . </s> </p>
<p> <s> " Suplemiseks nagu liiga õline , " lausus vanemseersant Schmidt . </s> </p>
<p> <s> " Õli ongi tervisele hea . </s> <s> Teeb naha ilusaks , libedaks , " kaitses end pooljefreitor Ivanov . </s> </p>
<p> <s> Kursandid hüppasid kastist maha , sülitasid seersant Räbovõitra eeskujul jõkke ning kohe kerkis küsimus , kas Ivanovile võib autojuhilube usaldada . </s> </p>
<p> <s> " Vaadake , mingit kahju ma ei toonud , " õigustas ennast Ivanov ning osutas invaliididele , kes parajasti sõiduteelt oma keppe ja karke üles korjasid – nii inimesed kui nende abijalad olid täiesti terved , ehkki viimased olid veidi tolmused . </s> </p>
<p> <s> Aga selles , et Klaipeda linna tänavad olid kasimata , polnud ju ometi süüdi Ivanov . </s> <s> Puhtal sõiduteel poleks need asjad tolmuseks saanud . </s> <s> " Pigem tõin ma kasu . </s> <s> Panin invaliidid uskuma oma võimetesse , sellesse , et nad suudavad liikuda ilma tugedetagi . </s> <s> Ja ühest neist võiks sirguda kõva kolmikhüppaja , tollest , kes seal kõige keskemal seisab , " hindas Ivanov . </s> </p>
<p> <s> Argumentatsioon oli raudne . </s> <s> Kalesnikov vaagis . </s> </p>
<p> <s> " Ja ma annan ausõna – kui ma load kätte saan , ei hakka ma kunagi autot juhtima , " lunis Ivanov edasi . </s> </p>
<p> <s> See mõjus . </s> <s> Ivanovgi sai load . </s> </p>
<p> <s> Liigud tehti vägevad . </s> <s> Kalesnikov andis kahekümneviielise , Artur ja Ivanov tõid leedukailt seljakotiga kakskümmend viis pudelit õunasamagonni , see tegi iga poisi kohta terve liitri . </s> </p></div2><div2 type="alaosa"><head> SOOMUKIGA DISKOLE </head>
<p> <s> Kui silme ees juba häguseks tõmbus , hakkasid käed rooli järele sügelema . </s> </p>
<p> <s> " Kaua pole enam autot juhtinud , " märkis Ivanov . </s> </p>
<p> <s> Kasarmu ja lipuplatsi kõrval hoiti viit soomukit . </s> <s> Neli neist olid rikkis , kui rooste järgi otsustada , siis polnud neid kunagi liikuma saadudki , ühega aga käisid kursandid laskeharjutusi tegemas . </s> <s> Seda ühte oligi valvama pandud kaks dnevaljnõid , aga harilikult ei olnud seal kedagi , sest mis sa ikka seda rauakolakat vahid , kui on vaja ujumas käia ja bridži mängida . </s> </p>
<p> <s> " Tantsploštšadkale tahad või ? " küsis Ivanov Arturilt . </s> <s> " Meil ei käi ju litsid siia nagu Häälel , meie peame küla pealt ise otsima . " </s> </p>
<p> <s> " Ah , ei viitsi , " lõi Artur käega . </s> </p>
<p> <s> Artur teadis küll , et seitse-kaheksa kilomeetrit eemal kogunes küladiskole Leedu kolhoosinoorus . </s> </p>
<p> <s> " Sealt saab kindla peale tripperi , " hoiatas Räbovõitra . </s> </p>
<p> <s> " Kuradi eesti natsionalist ! </s> <s> Ära solva leedu rahvast ! " käratas Ivanov . </s> </p>
<p> <s> " Tegelikult olen ma ka tripperiga nõus , " parandas end kurvalt Räbovõitra , kes näis olevat Ivanoviga täielikult ära leppinud . </s> </p>
<p> <s> Ivanov saigi masina imekombel naks-naks ! käima – märksa paremini ja kiiremini kui ennelõunal õppe-Molotovi – , tagurdas korralikult piirdeaiast välja ning hüüdis : </s> </p>
<p> <s> " Palun , härrased ohvitserid ! </s> <s> Takso on ees ! " </s> </p>
<p> <s> Kampa lõid Artur , Schmidt , Hääl , Räbovõitra ning veel paar poissi , nende hulgas isegi Salur , kes pärast alampolkovnik Mkrttšani visiiti oli madalam kui rohi . </s> <s> Teised poisid sõitsid soomuki metallkastis , Artur istus Ivanovi kõrval all ees . </s> </p>
<p> <s> " Äge tunne on küll . </s> <s> Nagu Vietnamis , " ütles Ivanov gimnastjorkakäiseid küünarnukkideni käänates , kui nad üle kanalisilla sõjaväeterritooriumilt välja looduskaitsealale sõitsid . </s> </p>
<p> <s> " Sa oled kõva poiss . </s> <s> Ei põrutanud vastu käsipuid , ei juhtinud kanalisse ega midagi . </s> <s> Harilikult kipud sa roolis vee ligi , " nöökis Artur . </s> </p>
<p> <s> " Mind ajab alati närvi , kui keegi mind õpetab . </s> <s> Nüüd sa näed , milleks on võimeline vaba inimene , kellel kubjast ja tänitajat kõrval pole . </s> <s> Muide , see kuradi raudelukas on amfiib , sellega võib kimada üle vee ja lainete , " kiitis Ivanov . </s> </p>
<p> <s> Pimenes . </s> </p>
<p> <s> " Kui sa tuled ka põlema saad , oleks kõik korras , " aasis Artur . </s> </p>
<p> <s> " Kes see lahinguolukorras tuled põlema paneb ? " imestas Ivanov , kes ei teadnud , kust laternad süüdata . </s> <s> " Sa tahad , et Ameerika sputnik saaks teada , et me Leedu kolhoositare nikkuma läheme ? " </s> </p>
<p> <s> " Ära nüüd iga nuppu ka plõksuta , võibolla paneb muidu torust põmaka ära , " kartis Artur . </s> </p>
<p> <s> " Las paneb , seda parem . </s> <s> Kulubki neile petrauskastele paar säru saba alla . </s> <s> Mis nad hüppavad oma suurvürstiriigiga ! </s> <s> Näitame , kes siin peremehed on ! " oli Ivanov kangust täis , juhtis soomuki otse rahvamaja treppi , kuhu külanoorus oli tantsuvaheajaks tulnud suitsu tõmbama . </s> </p>
<p> <s> Soomuki kahuritoru vahtis läbi ukse otse saali . </s> </p>
<p> <s> " Koristage oma jubedus ära ! " nõudis keegi leedukaist . </s> </p>
<p> <s> " Vait , pärismaalased ! </s> <s> Teie kohus on masin porist puhtaks nühkida , " kamandas Ivanov . </s> </p>
<p> <s> Poisid siirdusid saali , kummardasid puhevile löödud leedu neidude ees . </s> <s> Kõik said korvi . </s> <s> Leedutarid raputasid päid ja hoidsid oma noormeeste käevangust kinni . </s> </p>
<p> <s> " Ega me mõned venelased ei ole . </s> <s> Me oleme eestlased , " püüdsid Artur ja Salur endale reklaami teha . </s> </p>
<p> <s> " Mis sa siin õigustad ennast ? </s> <s> Mis see nende asi , kes me oleme . </s> <s> Nende kohus on meile nikku anda , ja kogu lugu , olgu me või kuu pealt kukkunud , " bravuuritses Ivanov . </s> </p>
<p> <s> " Õige ! " kinnitas ootamatult kuraasi täis läinud Räbovõitra . </s> </p>
<p> <s> " Muidugi õige ! " teeskles vahvat kambajõmmi Salur . </s> </p>
<p> <s> " Peab ühe valangu lakke tõmbama , ega muidu korda majja ei saa . </s> <s> Hoiatuseks , et nad õpiksid meiega käituma ja kohe püksid jalast võtaksid , " ähvardas Ivanov . </s> </p>
<p> <s> " Püsse pole ju kaasas , " meenutas Räbovõitra . </s> </p>
<p> <s> " Milleks meile püssid , kui meil on pronekas ! </s> <s> Kes siis püssidega rahvamajja laseb ! " imestas Ivanov . </s> </p>
<p> <s> " Õige küll , proneka tulejõud on suurem , " soostus vana tobu Räbovõitra . </s> </p>
<p> <s> Rahvamaja vallutanud salk hakkas ukse poole minema , et tagasi tulles Leedu plikadele korvide eest õpetustund anda . </s> </p>
<p> <s> " Poisid , pronekas on kadunud ! " hüüdis järsku Schmidt . </s> </p>
<p> <s> Ja tõepoolest – saalis polnud enam soomuki kahuritoru näha . </s> </p>
<p> <s> Kursandid jooksid välja , trepi ees ei seisnud enam rauast kolakat . </s> </p>
<p> <s> Pimeduses itsitasid põõsaste vahel leedukad , hõõguvad paberossid suus . </s> <s> Loomulikult polnud suitsetav noorus midagi näinud ega kuulnud , peale selle tegid nad näo , nagu ei oskaks nad vene keelt . </s> </p>
<p> <s> Kursantide võidukad ilmed tõmbusid kaameks . </s> </p>
<p> <s> " Peab nendega vist pinali keelt rääkima , " arutles Ivanov , aga jätkas siiski vene keeles . </s> <s> " Kui te ei ütle , kus pronekas on , lähete kõik tribunali alla . </s> <s> Teid kõiki lastakse maha nagu marutõbiseid koeri , " ähvardas Ivanov . </s> </p>
<p> <s> " Teid endid lastakse maha nagu marutõbiseid koeri , " piuksus keegi vastu kange leedu aktsendiga . </s> </p>
<p> <s> " Saate aru , me oleme eestlased ! </s> <s> Meid võite te ikka aidata . </s> <s> Eestlased ja leedukad kuuluvad kokku , " püüdis Ivanov rahvustundele rõhuda . </s> </p>
<p> <s> " Eestlased küll , aga ise lollimad kui venelased . </s> <s> Venelased pole siin veel kunagi tankiga käinud , " vastas sama piuksuja . </s> </p>
<p> <s> Tagasikõmpimine läbi öö oli masendav . </s> </p>
<p> <s> Kõik olid kohal , ainult Salur oli kuhugi kadunud . </s> </p>
<p> <s> " Tema tõmbab alati uttu , kui raskeks läheb , " kirus Hääl . </s> <s> " Nagu tõeline komsomolkus . " </s> </p>
<p> <s> " Ma usun , et ta eksib pimedas ära ja ei oska kasarmusse tulla , " irvitas Schmidt . </s> </p>
<p> <s> " Poisid , see lõhnab kuuli järele , " ütles Räbovõitra . </s> </p>
<p> <s> " Paistab küll , " oli nõus Ivanov . </s> </p>
<p> <s> " Sina , Ivanov , alustasid , see oli sinu idee ! " süüdistas Räbovõitra . </s> <s> " Ise lubasid naisi , aga vot , mis sai . </s> <s> Ausõna , mina lähen tunnistan kõik puhtsüdamlikult üles , siis saan viisteist pluss viis , " hädaldas Räbovõitra . </s> </p>
<p> <s> " Ei lähe sa kuhugi ! </s> <s> Mitte keegi ei piiksata silpigi , " võttis – nagu raskes olukorras alati – juhtimise enda peale Schmidt . </s> </p>
<p> <s> Kursandid hiilisid läbi akna kasarmusse ja keerasid naridele magama . </s> </p>
<p> <s> Möödus ärev laupäev , sama ärev pühapäev , siis eriti ohtlik esmaspäev ja samasugune teisipäev . </s> </p>
<p> <s> Soomuki kadumist ei märganud keegi , ka mitte tudengeist tunnimehed , kes parklat valvama olid pandud . </s> </p>
<p> <s> Alles kolmapäeval oli jälle kavas soomukilt tulistamine . </s> </p>
<p> <s> Oli komme , et masina tagurdavad polügoonile ohvitserid , sest nii vastutusrikast manöövrit tudengile ei usaldatud . </s> <s> Tudeng võis vastu kasarmunurka sõita , tudeng võis teise tudengi või – mis veel hullem – koguni ohvitseri roomikute alla ajada . </s> </p>
<p> <s> Ei Ivaništšev , ei Kalesnikov ega Užin saanud ühtki masinat käima . </s> <s> See käis juba ohvitseri au pihta . </s> </p>
<p> <s> " Nüüd hakkab palju nalja saama , " ennustas Schmidt . </s> </p>
<p> <s> " Mitu BTRi siin on ? </s> <s> Neli . </s> <s> Aga ma tean täpselt , et peab viis olema , " röökis Ivaništšev . </s> </p>
<p> <s> " Vene sõjaväes on alati vähem masinaid , kui kuskil pabereis kirjas on , " lõi Užin käega . </s> </p>
<p> <s> Asja hakati uurima . </s> </p>
<p> <s> Kuidagi ei õnnestunud selgeks teha , kui palju väeosal peab soomukeid olema ning kuhu ja kunas on kadunud üks masin , juhul kui vastab tõele alampolkovnik Ivaništševi oletus soomukite arvu kohta . </s> </p>
<p> <s> " Peaasi , et leedukad küla peale lõbusõitu tegema ei tuleks , " muretses Schmidt . </s> </p>
<p> <s> " Las tulevad , siis läheb nende kraesse , " arvas Salur , kes oligi koduteel eksinud ning pidi ühe öö heinakuhjas magama . </s> </p>
<p> <s> " Teiselt poolt on võimalik ka provokatsioon – parklas peabki olema neli BTRi , aga kellegi poolt rikuti sõidukorras masin ära , et Nõukogude armeele teadlikult kahju teha , " esitas Ivaništšev nädala pärast uue versiooni . </s> </p>
<p> <s> " Seda nimetatakse sabotaažiks , " sõnas tähtsa näoga Salur , kes esines kord nagu tudeng , seejärel jälle nagu ohvitser . </s> </p>
<p> <s> Siis peeti parteikoosolek , millest võtsid osa ka tudengeist parteilased . </s> <s> Pärast rääkis Schmidt , kuidas ajutise parteialgorganisatsiooni liige Ivaništšev järsku kolmandat korda meelt muutis ning süüdistas kommunist Užinit paanikatekitamises ning oma saamatuse varjamises . </s> <s> " Teie ei kontrollinud mootorikatet , öösel sadas vihma sisse ning masin läkski rikki . </s> <s> Ja jutt viiendast BTRist on täiesti jabur sonimine , sest väeosa dokumentatsioon tõestab selgelt , et masinaid on alati olnud neli , " oli Ivaništšev vehkinud mingite paberitega . </s> </p>
<p> <s> Loomulikult ei hakanud Užin oma õigust taga nõudma ja seletama , et amfiibsoomuk ei karda vett . </s> </p>
<p> <s> Ivaništšev päästis temagi , Užinile kui tehnika eest vastutajale määrati ainult suusõnaline noomitus arvestuskaardile kandmata selle eest , et paar vihmatiba sõjamasina mootorisse kukkus . </s> </p>
<p> <s> Hiljem tegi Ivaništšev Užinile kõvasti välja ning lubas järgmine kord ise patuoinaks hakata . </s> </p>
<p> <s> Kaduma läinud soomukit kasutas aga tundmatu leedu talupoeg kümme aastat traktorina . </s> <s> Nurises veel , et palju kütust kulutab ning et kuidagi ei saa mürsku torust välja võtta . </s> </p>
<p> <s> Aga kütust sai kolhoosist varastada ja mürsk torus tõstis ümbruskonnas tema vastu lugupidamist . </s> </p>
<p> <s> Pikapeale sattus too leedukas veel rahvaluulesse , temast tehti ümbruskonnas üsna levinud ja folkloristide poolt üles kirjutatud lugulaul , kus tankiga põllumeest aina kiidetakse ja kiidetakse . </s> </p></div2><div2 type="alaosa"><head> SÜNDMUSED TAGAISTMEL </head>
<p> <s> Kord jäi Ivanov liiga hiljaks Klaipeda õllesaalidest kasarmusse tulemisega . </s> </p>
<p> <s> Linnaliinibuss number 7 enam ei käinud , taksoraha tal ka ei olnud , selle oli ta õlle peale kulutanud . </s> </p>
<p> <s> Nii hääletaski poiss linnapiiril . </s> </p>
<p> <s> Ükski juht ei tahtnud teda peale võtta , viimaks peatus Ivanovi ees tuttav must Volga , kindral Govorov jun ( n ) i auto . </s> </p>
<p> <s> Roolis oli soldat , kindral ise istus juhi kõrval , taga oli elegantne daam , kasukas hoolimata suvest seljas . </s> </p>
<p> <s> Ivanov pandi istuma naise kõrvale . </s> </p>
<p> <s> Nõukogude armees ei istu ohvitser kunagi tagaistmel , seepärast oli ka Govorov ees . </s> <s> Kindral ei tundnud spordidressis Ivanovi ära , pidas teda kohalikuks nooreks . </s> <s> Sõita oli viis-kuus minutit , seepärast alustas Govorov kohe : </s> </p>
<p> <s> " Ega küla peal ole kuulda mingist BTRist , mis oleks nagu väeosast kaduma läinud ? " </s> </p>
<p> <s> " Ei , " vastas Ivanov . </s> </p>
<p> <s> Ka naisel Ivanovi kõrval hakkas kiire . </s> <s> Ivanov tundis , kuidas tema kõhule tõsteti sõrmuseid täis käsi , mis kuidagi liiga otsustavalt ning luba küsimata hakkas alla- ja sissepoole liikuma . </s> </p>
<p> <s> " Kas te ikka teate , mis asi on BTR ? " usutles kindral edasi ning pööras end peaaegu seljaga sõidusuunas , et jälgida võimalikke muutusi tähtsa informatsiooniallika ilmes . </s> <s> Pimedas salongis ei näinud ta seda , kus paiknes tagapingidaami käsi , mis tiris juba avaramaks Ivanovi aluspükse . </s> </p>
<p> <s> " Tean , tean , ma olen sõjaväes käinud , " valetas Ivanov . </s> </p>
<p> <s> " Kus te teenisite ? " uuris kindral , kui ta abikaasa käsi Ivanovi riista väga professionaalselt töötles . </s> </p>
<p> <s> " Tartus , Eesti NSVs , " ei suutnud Ivanov pingsas situatsioonis paremat valet nuputada . </s> </p>
<p> <s> " Tean ise , et Eesti NSVs . </s> <s> Tartu on väga halb koht . </s> <s> Seal on väga halb ülikool ja väga halvad üliõpilased . </s> <s> Ja veel viletsam sõjakateeder . </s> <s> Kõik Tartu Ülikooli sõjakateedri ohvitserid on lihtsalt lollid , " ütles kindral . </s> </p>
<p> <s> " Ma olen teiega täiesti nõus , " ütles Ivanov . </s> <s> " Meil väeosas naerdi kogu aeg ülikooli kafedra ohvitseride üle . " </s> </p>
<p> <s> " See selleks . </s> <s> Seal on teised sõjaülemused ja see on nende asi . </s> <s> Mis aukraad teil on ? " </s> </p>
<p> <s> " Jefreitor , " teatas Ivanov . </s> </p>
<p> <s> " Mitte eriti kõrge , " nentis kindral sarkastiliselt , Ivanov jättis täpsustamata , mis asjaoludel ja kui suure osa oli ta sellest madalast kraadist saanud . </s> </p>
<p> <s> " Kas te olete valmis mind informeerima , kui te kuulete midagi mõnest BTRist , mis oleks nagu kaduma läinud ? </s> <s> Või millest nagu räägitakse , et see on kaduma läinud , " küsis kindral . </s> </p>
<p> <s> " Kui kuulen , siis küll , " vastas Ivanov , kes nautis sügavat mõnutunnet , mida tekitasid daami sõrmed . </s> </p>
<p> <s> Poiss sundis end hingama normaalse tempoga . </s> </p>
<p> <s> " Loomulikult tasu eest , " ei unustanud kindral lisamast . </s> <s> " Ja siis veel . </s> <s> Kas on natsionalismi pinnal tekkinud mingeid kontakte eesti kursantide ja kohalike leedu noorte vahel ? " </s> </p>
<p> <s> " Kes need eesti kursandid on ? " tundis Ivanov huvi . </s> </p>
<p> <s> " On ühed , kes siin ümbruses teenivad . </s> <s> Näiteks , kas ei varusta Leedu talupojad eesti üliõpilasi alkoholiga ? " </s> </p>
<p> <s> " Minu teada küll mitte , " eitas Ivanov , kui teda pikkade küüntega muljuti . </s> </p>
<p> <s> " Oleme konkreetsemad . </s> <s> Ma pean silmas keelatud omatehtud alkoholi , mida mõnikord ka samagonniks nimetatakse , " jätkas kindral ülekuulamist . </s> </p>
<p> <s> " See , et ümbruses õunapuskarit aetakse , vastab tõele . </s> <s> Aga eesti kursantidest pole ma midagi kuulnud . </s> <s> Kus nad on ? " küsis Ivanov , kes painutas kõhu veidi kõveraks , sest tal algas just purse . </s> </p>
<p> <s> Volga peatus esimese kanalisilla juures . </s> <s> Ivanovi meelest oli kuulda , kuidas ta püksikumm vastu kõhtu plaksus , kui hakkaja naine kätt ära tõmbas . </s> <s> Siis pühkis naine oma käe puhtaks Ivanovi kallite dressipükste vastu , Ivanovile tundus , et kogu kabiin oli spermalõhna täis . </s> </p>
<p> <s> Igatahes nooruke juht naeratas mõistvalt , nägi Ivanov tahavaatepeeglist . </s> <s> Võibolla oli tal suuri kogemusi ? </s> </p>
<p> <s> " Saage ka tuttavaks – minu abikaasa Nataša , " tutvustas kindral tagapingil istujat . </s> <s> " Teie siit edasi tulla ei tohi . </s> <s> Siit algab sõjaväeterritoorium . </s> <s> Aga siin on telefoninumber ja kakskümmend viis rubla . </s> <s> Teatage kohe , kui midagi kõrva hakkab . </s> <s> Ja kui midagi muidu kahtlast märkate , siis kah . </s> <s> Te olete jefreitor , saate aru , mis kodumaale on hea , mis reeturlik , " ulatas kindral rahapaberi ja sedeli telefoninumbriga . </s> </p>
<p> <s> Ivanov väljus ning hakkas kanaliveega püksisäärt puhtaks loputama . </s> </p>
<p> <s> Tähendab , kindral on impotent , rahuldamatus võib igast naisest nümfomaani teha , mõtles Ivanov . </s> </p></div2><div2 type="alaosa"><head> LIIGA VÄHE FANTAASIAT </head>
<p> <s> Topograafiaeksami võttis vastu isiklikult kindralmajor Govorov – põhjusel , et topograafia on sõjateaduse kõige tähtsam osa . </s> </p>
<p> <s> " Liiga palju saab neid kõige tähtsamaid , " torises Artur . </s> </p>
<p> <s> " Sõjaväes on iga asi kõige tähtsam . </s> <s> Nii nad teevad enesereklaami ja sugereerivad üksteisele , et nende olemasolul on pisut mõtet , " ütles Hääl . </s> </p>
<p> <s> " Ühelt poolt on meil tegemist sõjateadusega , teiselt poolt jälle sõjakunstiga , " selgitas kindral oma seisukohti . </s> </p>
<p> <s> Seegi eksam sooritati lenkomnatas , sest väljas sadas parajasti vihma . </s> </p>
<p> <s> Aega anti paar tundi , tarvis oli valmis joonistada nn karta fantazii , kus oli tarvis kasutada hästi palju topograafilisi tingmärke . </s> <s> Töö ise oli kaunis mahukas , mägede , raudteede , jõgede , merede , järvede , raud- ja maanteede , lennuväljade , linnade , kasarmute , polügoonide jne jne kujutamine ning kõigi nende värvimine ja vajalike juttide vedamine kulutas kõvasti aega . </s> </p>
<p> <s> Artur vaatas aeg-ajalt kindralit eestoolil . </s> <s> Too istus , kangelase kuldtäht rinnas , ilma et ainuski närv oleks liikunud . </s> <s> Ei ühtki žesti , ei pisimatki miimikat . </s> </p>
<p> <s> " Ei tea , millele küll see mees mõtleb ? </s> <s> Nagu sfinks , " ütles Artur . </s> </p>
<p> <s> " Usu , et absoluutselt mitte millelegi . </s> <s> Ta pea on totaalselt tühi . </s> <s> See on meditsiinis ja füsioloogias veel seni avastamata nähtus , aga siin see toimib , " vastas Hääl . </s> </p>
<p> <s> " Ja sellepärast ongi ta kõige parem ohvitser , " sosistas Schmidt . </s> </p>
<p> <s> Kuu ja kolme nädala jooksul oli muidu häbelik ja uje Artur õppinud rõvetsema . </s> </p>
<p> <s> Rõvetsemine oli muutunud kohustuslikuks , seda tegid kõik , ka poisid kõige parematest perekondadest – nagu Hääl ja Schmidt . </s> </p>
<p> <s> Arturit ei üllatanudki enam , et tema ise kasutab kõnes juba päris loomulikult neid neljatähelisi . </s> <s> Märksa imelikum tundus see , et seda tegid peenetundelised sõbrad , kelle suhu need sõnad kuidagi ei sobinud . </s> <s> Aga kasarm on kasarm , sõjavägi sõjavägi ning ümbrus määrab keelekasutuse . </s> </p>
<p> <s> Näis , kas Tartus rõvedused ununevad või tulevad siit kaasa , mõtiskles Artur . </s> </p>
<p> <s> Mõnuga kandis ta kaardile jõe Munnaja , linna Vitovsk , mäe pik Perse . </s> <s> Lennuvälja ristis ta Putsovskiks , tankodroomi Sitovskiks . </s> <s> Sinine meri sai lüürilise nime Tjura-Tjura . </s> <s> Ja rohkem roppe sõnu ta ei teadnudki ! </s> </p>
<p> <s> Muidugi oli karta fantazii Ivanovi sõiduvesi . </s> </p>
<p> <s> Paari tunni pärast olid kaardid kindrali ees laual . </s> <s> Kindral vaatas neid ja kiitis tegijaid . </s> <s> Ainult ühe koha pealt ei olnud ta rahul : </s> </p>
<p> <s> " See on fantaasiakaart ! </s> <s> Teil on liiga vähe fantaasiat , kõigil ühtmoodi jõed Munnajad , mäed Persed , linnad Vitovskid . </s> <s> Kasutage vene keelt , kui eesti keeles tuleb sõnadest puudus , soovitan ma soojalt . </s> <s> Vene keeles on nii ilusaid jõenimesid – Ostraja , Sinnaja , Glubokaja ja nii edasi . " </s> </p>
<p> <s> " Kas Njumfomannaja võib panna , seltsimees kindral ? " tegi Ivanov endale närvikõdi . </s> </p>
<p> <s> " Palun väga ! </s> <s> See on väga ilus nimi jõele või soole või millelegi muule , " oli kindral lahke lubama . </s> </p>
<p> <s> Kindral oli lahke ja leebe , pani eesti keele piiratusele ja eestlaste kujutlusvõime ahtusele vaatamata kõigile kursantidele topograafiahindeks viie . </s> </p></div2><div2 type="alaosa"><head> OHVITSERIKS ! </head>
<p> <s> Tuligi viimane eksam , see peeti polügoonil . </s> <s> Kõigepealt pidas Ivaništšev lõõmava päikese all loengu , kus ta rõhutas , et kõige tähtsam ohvitseriks hakkamise juures on surmahirmu ületamine . </s> </p>
<p> <s> " Miks on vaja valmis olla suremiseks ? </s> <s> Aga sellepärast , et Suure Isamaasõja kogemused näitavad , et kõige rohkem sureb sõjas leitnante . </s> <s> Järelikult läheb neid ka kõige rohkem vaja . </s> <s> Kui tihti surevad leitnandid ? </s> <s> Nooremleitnant saab lahinguolukorras surma keskmiselt kolme päevaga , leitnant viie päevaga , vanemleitnant kümne päevaga . </s> <s> Kapten peab vastu juba kakskümmend kaks päeva , reamees kolmkümmend seitse . </s> <s> Major võib täiesti rahul olla – tema ja mitut sorti seersandid on elus terve igaviku , nimelt viiskümmend seitse lahingupäeva . </s> <s> Alampolkovnik üle kolmesaja päeva , polkovnikud kaks aastat ja kaks kuud . " </s> </p>
<p> <s> " Kindralid on surematud , " sosistas Artur . </s> </p>
<p> <s> " Miks jefreitorid alati ära unustatakse ? " torises Ivanov valjult . </s> </p>
<p> <s> Ivaništšev lappas konspekti , aga jefreitorite kohta ei öelnud statistika midagi . </s> </p>
<p> <s> " Pange tähele , nüüd ütleb , et jefreitoreid pole olemaski . </s> <s> Kui pole tema vihikus , siis ei eksisteeri üldse , " ennustas Schmidt . </s> </p>
<p> <s> " Ei . </s> <s> Jefreitorid kuuluvad koos kindralitega surematute hulka , " arvas Artur . </s> </p>
<p> <s> " Kuidas teha kindlaks , kui tihti surevad jefreitorid ? </s> <s> Tuleb võtta reamehe- ja nooremseersandipäevad , need kokku liita ja siis kahega jagada , " õpetas Ivaništšev . </s> </p>
<p> <s> " Nelikümmend kuus ja pool päeva , " teatas kiirarvutaja Schmidt . </s> </p>
<p> <s> " Huvitav , kas surmapäeval ikka lõunasöögi jõuab ära süüa ? " huvitus pooljefreitor Ivanov . </s> </p>
<p> <s> " Mida see kõik tähendab ? </s> <s> Tähendab seda , et me peame olema valmis lahingus langemiseks kodumaa auks ja kuulsuseks . </s> <s> Mis tehakse paljudele ? </s> <s> Paljudele meist pannakse hiljem ausambad , aga võib vabalt juhtuda , et mõned jäävad ilma . </s> <s> Saate aru – kõigile ei jõua . </s> <s> Aga rahva tänu kuulub kõigile , kes ära surevad . </s> <s> Ja nüüd tööle ! " kamandas Ivaništšev . </s> </p>
<p> <s> Vzvood kaevas Räbovõitra juhtimisel kaeviku , peitus sinna sisse . </s> <s> Naabrite juurest sõitis kohale tank , mis juhiti otse nende peale . </s> </p>
<p> <s> " On ikka hirmus elukas küll , " tõdes Schmidt , kui pika toruga metalljurakas ikka lähemale ja lähemale tüüris . </s> </p>
<p> <s> " Mina ei taha ohvitseriks saada ! " hüüdis Hääl , aga tal ei sobinud kaevikust põgeneda . </s> <s> Kõik oleksid arvanud , et kardab ülesõitvat tanki . </s> </p>
<p> <s> Artur , Schmidt , Räbovõitra , Ivanov , Salur ja Hääl võtsid üksteisel ümbert kinni ning surusid oma keha sügavale kaevikupõhja , naaldusid vastu liiva . </s> </p>
<p> <s> " Poisid , mina kardan , " tunnistas Räbovõitra . </s> </p>
<p> <s> " Mina ka , " ütles Schmidt . </s> </p>
<p> <s> " Surm siin või Siberis ! " lõõpis Ivanov . </s> </p>
<p> <s> Artur ja Salur ei julgenud oma hirmu üles tunnistada . </s> </p>
<p> <s> " Kahju , et mulle langetõvehoogu peale ei tule . </s> <s> Muidu oleks hea vahuga tanki roomikuid niisutada , " ütles Ivanov . </s> </p>
<p> <s> Korraga läks päise päeva ajal pimedaks , kõik mattus koledasse mürinasse , kõrvad lõid lukku . </s> </p>
<p> <s> Artur lebas kaevikupõhjas , suu liivas . </s> </p>
<p> <s> Artur julges end püsti ajada alles pärast seda , kui Ivaništšev teda hoolega togis . </s> </p>
<p> <s> Kaevikust üle sõitnud tank oli juba kaugel . </s> <s> Sõbrad naersid , nemad olid jalule tõusnud . </s> <s> Päike paistis . </s> </p>
<p> <s> " Õnnitlen teid kõiki , õnnitlen siiralt ja kogu südamest , " ütles Ivaništšev , nägu lahke ja naerul . </s> </p>
<p> <s> " Tegelikult ma sülitasin vastu tankipõhja , " teatas Ivanov gimnastjorkat liivast puhtaks rapsides . </s> </p>
<p> <s> " Kas kukla kaudu saab siis sülitada ? " irvitas Schmidt . </s> </p>
<p> <s> " Kes te nüüd olete , seltsimehed kursandid ? </s> <s> Nüüd ei ole te enam seltsimehed kursandid , nüüd olete te kõik seltsimehed ohvitserid , olete minu kolleegid , " surus Ivaništšev kõigil kätt . </s> </p>
<p> <s> Pärast pidid nad veel lenkomnatas andma allkirja , et on ohvitserieksami sooritanud . </s> </p>
<p> <s> Teised tegid seda , aga Hääl keeldus . </s> <s> Aga keegi ei pannud tähelegi , et Hääle allkirja pikas nimekirjas ei olnud , seda enam , et alla- ja ülespoole kirjutaja olid hoogsate pastakapoognatega täitnud ka Hääle allkirja jaoks ettenähtud rea . </s> </p>
<p> <s> " Kui ohvitserid , siis ohvitserid . </s> <s> Järelikult võib teiega koos pidutseda , " ütles Užin . </s> </p></div2><div2 type="alaosa"><head> KÄRUGA KASARMUSSE </head>
<p> <s> Kanalist püüti granaadiga palju angerjaid , buržuikaahi metsas pandi küdema , leedu talupoegadelt toodi kõvasti õunapuskarit . </s> </p>
<p> <s> Užin oli hoos . </s> <s> Ta jutustas oma sõjaseiklustest . </s> </p>
<p> <s> Angerjad olid seekord erilise meistrikäega suitsutatud , Artur polnud oma elus midagi maitsvamat söönudki . </s> </p>
<p> <s> " See juhtus Hiinas , " alustas Užin põnevil häälel . </s> <s> " Olin seal polgukomandör , pidin oma polgu viima mäestikus kõrgendikule N. Andsin hiinlasest asetäitjale juhtnöörid kätte , ja järsku mõistsin , et mitte ainuski hiinlane ei tunne kompassi ega kaarti . </s> <s> Kõrgetes mägedes , öösel ! </s> <s> See tähendab ju kindlat surma . </s> <s> Aga mis mul sellest ? </s> <s> Tuhat hiinlast ees või taga , kelle asi see peaks olema ? </s> <s> Lendasin helikopteriga ette kõrgendikule N. ja jäin ootele . </s> <s> Kahekümne nelja tunni pärast pidid kohale jõudma hiinlased . </s> <s> Olin kindel , et neid ei tule . </s> <s> Orienteeruda mägedes ilma kaardi ja kompassita on absoluutselt võimatu – nii päeval kui öösel . </s> <s> Ent täpselt kahekümne nelja tunni pärast marssis polk nagu üks mees kohale , polgukomandöri asetäitja raporteeris , et kõik on kohal . </s> <s> Keegi polnud kadunud , keegi polnud isegi jalaluud murdnud . </s> <s> Nõukogude armee oleks teadmatusse haihtunud , meie võitlejate konte oleks seal otsitud tänase päevani . </s> <s> Mõistate , poisid , mis ma tahan sellega öelda ? </s> <s> Hiinlased on suur oht , neid ei tohi alahinnata . " </s> </p>
<p> <s> " Aga ungarlased ? " küsis Artur . </s> <s> " Rääkige sellest , kuidas te võllas rippusite , seltsimees major . " </s> </p>
<p> <s> Schmidtki oli üllatunud , kust Artur nii olulist informatsiooni on korjanud . </s> </p>
<p> <s> " See oli nii . </s> <s> Tegelikult saadeti mind sinna juba paar kuud varem . </s> <s> Võtsin osa kõigist demonstratsioonidest ja miitingutest , karjusin , et maha kommunism ja venelased võlla ! </s> <s> Olin muidugi tsiviilrõivas , mulle oli antud veel valge tudengimüts , et ma teistest ei erineks . </s> <s> Olime mingis kirikus , karjusime jälle , maha need ja teised ! </s> <s> Korraga hüüdis eeskõneleja , et tudengid kükakile ! </s> <s> Päristudengid reageerisid kohe , mina ja teised meie omad jäime sutike hiljaks . </s> <s> Ja sellest aitas . </s> <s> Jäime vahele , kas saate aru ? </s> <s> Meid võeti kinni ja hakati kohe pooma . </s> <s> Neli seltsimeest poodigi minu silme all , neile riputati külge sildid – PARAS VENE KOMMUNISTIDELE ! </s> <s> Siis tuli minu kord . </s> <s> Juba ma kukkusin võllapuul allapoole . </s> <s> Kuidagi läbi une nägin tanke , mis tulid vabastama . </s> <s> Kui ärkasin , siis leidsin end kindrali sülest . </s> <s> Tema oli mind poolel teel kinni püüdnud ja silmus ei löönud kinni ümber mu kaela . </s> <s> Aga natuke ikka läks , " näitas Užin jälle uhkusega sõjahaava kõrisõlmel . </s> </p>
<p> <s> " Siis oskate te väga hästi ungari keelt , seltsimees dotsent , " torkas Schmidt . </s> </p>
<p> <s> " Hakkan juba unustama . </s> <s> Kunagi , jah , oskasin . </s> <s> Viisteist aastat ei ole tarvis läinud ja seepärast kipub meelest ära minema , " oli Užin tagasihoidlik . </s> </p>
<p> <s> Äkki kukkus Užin nagu kännult saetud puu pikali ning jäi sirgelt lebama , mitte miski vägi polnud suuteline teda äratama . </s> </p>
<p> <s> " Surnud mis surnud . </s> <s> Ainult hingab natuke , " tõdes Schmidt . </s> </p>
<p> <s> " Jätaks raisa metsa , las kõngeb siin usside käes , " pani ette Räbovõitra . </s> <s> " Kuidas ta mind mõnitas , kui kindral oli mu peldikut küürima pannud ! " </s> </p>
<p> <s> " Poisid , nii ikka ei tohi . </s> <s> Ta on meie ohvitser , " ütles Ivanov ning logistas kohale käru talust , kus ta õunapuskari järel oli käinud . </s> </p>
<p> <s> Pulkkange Užin veeretati käru peale ning Ivanov hakkas teda kasarmu poole transportima . </s> </p></div2><div2 type="alaosa"><head> TULGE KÕIK , ADOLF HITLER KUTSUB TEID ! </head>
<p> <s> Metsa vahel üle mätaste ja juurikate käru lükates võttis Ivanov üles laulu : </s> </p>
<p> <s> " Täna me liigume , / küladesse , korteritesse , / kus või ja munaroog/ ja värskelt lüpstud piim/ ja üks väikene viin/ ja üks väikene viin . " </s> </p>
<p> <s> Refrääni laulsid juba kõik , kes käru lükkamise või saatmisega ametis olid : </s> </p>
<p> <s> " Tulge kõik , tulge kõik , Adolf Hitler kutsub teid ! " </s> </p>
<p> <s> Refrään joovastas , kursandid laulsid üha valjemini . </s> </p>
<p> <s> Kasarmu ees võeti Užin kärult maha ning kanti laulu karjudes lenkomnatasse , kus dotsendist major toolidele ettevaatlikult pikali pandi . </s> </p>
<p> <s> Nii lenkomnatas kui kasarmu magalas olesklevad tudengid , endised kursandid , nüüd vastsed Nõukogude armee ohvitserid , nakatusid refräänist ning varsti röökis paarsada noorukit : </s> </p>
<p> <s> " Tulge kõik , tulge kõik , Adolf Hitler kutsub teid ! " </s> </p>
<p> <s> " Aga lähme siis ! " hõikas Ivanov üle kasarmu . </s> </p>
<p> <s> " Kuhu ? " taheti juhiseid . </s> </p>
<p> <s> " Küladesse , korteritesse ! </s> <s> Sinna , kuhu Adolf Hitler meid kutsub ! </s> <s> Poisid , punuma ! " hüüdis jälle Ivanov . </s> </p>
<p> <s> Tekkis tõeline meelesegadus ja paanika . </s> <s> Kõik olid valmis kuhugi minema , ainult ei teatud , kuhu on tarvis minna . </s> </p>
<p> <s> Juhtimine läks automaatselt üle Ivanovile , tema ümber kogunes seltskond , kes ootas vaid käskusid . </s> <s> Kõik ohvitserid – kui eilseid kursante nende hulka mitte arvata – olid väeosast kuhugi kadunud , ju olid nad Klaipedas joomas . </s> </p>
<p> <s> Kihk lükkas tagant , kriitiline meel oli välja lülitatud . </s> </p>
<p> <s> " Kõigepealt tsiviilikad ! " andis Ivanov juhtnööre . </s> </p>
<p> <s> Metsast , kändude alt toodi kilekottidesse peidetud tsiviilrõivad , sõjaväevorm jäeti narile , tsiviilriided tõmmati selga . </s> </p>
<p> <s> " Nüüd , hüvasti relvad ! " õpetas Ivanov , andis siiski oma automaadist pika valangu läbi lahtise akna kuu suunas . </s> </p>
<p> <s> See kasvatas märgatavalt tema juhiautoriteeti . </s> </p>
<p> <s> Kõik allusid Ivanovile , ka Artur ja Hääl , kes muidu olid selle suurustleja vastu kaunis skeptilised . </s> </p>
<p> <s> Relvad pandi naridele , mundrite peale . </s> </p>
<p> <s> " Kas me vandetõotuse andsime ? </s> <s> Ei andnud . </s> <s> Järelikult oleme vabad , meid ei seo selle krempliga miski ! </s> <s> Ja nüüd – küladesse , korteritesse ! " kamandas Ivanov meelemõistuseta karja . </s> </p>
<p> <s> Schmidt , Salur ja Räbovõitra püüdsid ära hoida väeosast kollektiivset lahkumist , aga nende hoiatusi ei kuulanud keegi , kõik allusid Ivanovile . </s> </p>
<p> <s> " Kuidas saab leitnant leitnanti keelata ? " lükati takistajad teelt . </s> </p>
<p> <s> " Kolm päeva on jäänud , mis see enam kannatada on ? " püüdis Schmidt arulagedat massipsühhoosi peatada . </s> </p>
<p> <s> Hea , et minejail enam relvi käes polnud , muidu oleks ehk pidurdajad sõelapõhjaks lastud . </s> </p>
<p> <s> " Aga kus need külad ja korterid on ? " tahtis keegi teada . </s> </p>
<p> <s> " Kus on , kus on ? " osatas Ivanov . </s> <s> " Nagu ise ei teaks , et Eestis loomulikult . " </s> </p>
<p> <s> Artur ja Hääl hoidsid ühte . </s> <s> Nad nägid , et terve metsaalune oli desertööre täis , mõne seltskonna teed valgustas taskulamp , teised põgenesid pimedas . </s> </p>
<p> <s> Komandör Ivanov oli järsku kuhugi kadunud , aga temast polnudki enam lugu . </s> <s> Kojupagemistuhin oli kõigile peale tulnud , seda oli võimatu peatada . </s> </p>
<p> <s> Klaipeda bussijaam ja vaksal olid värskeid leitnante täis , igal pool kostis eestikeelset kiitlemist ja lõõpimist . </s> </p>
<p> <s> Paljud sõitsid öise rongiga Riiga . </s> <s> Teised läksid Tallinna otsebussile . </s> </p>
<p> <s> Artur ja Hääl hääletasid juhuslikke . </s> </p>
<p> <s> Koitis juba uus päev , 24. august , kui nad Šiauliaisse jõudsid . </s> <s> Ime , et neid öösel peale võeti . </s> <s> Nad tahtsid pageda Klaipedast võimalikult kaugele , seetõttu sõitsid nad sinna , kuhu peatunud auto neid viis . </s> <s> Nii sattusid nad järgneva kahekümne nelja tunni jooksul Daugavpilsi , Vitebskisse , Pihkvasse ja Petserisse . </s> <s> Alles sealt tõi rong nad koju . </s> </p>
<p> <s> Kord sõitsid nad rongiga Tartust läbi ja jõudsid Jõgevale , sest olid rongis magama jäänud . </s> </p>
<p> <s> Tartust tahtsid nad hüvasti jätmata väga kiiresti lahkuda , nad olid teineteisele koormaks muutunud . </s> <s> Võibolla oli ka üks teise armetuse tunnistaja . </s> <s> Ja tõe tunnistajat ei tahetud näha . </s> </p>
<p> <s> " Näe , olemegi leitnandid , " ütles Artur Tähtvere mäe all . </s> </p>
<p> <s> " Sina küll . </s> <s> Mina mitte , " lausus Hääl ning ruttas mäest üles , Tähtverre . </s> </p>
<p> <s> Artur lonkis Supilinna . </s> </p>
<p> <s> Kodus viskas Artur kušetile pikali ning püüdis aru saada , mis üldse nende kahe kuu jooksul juhtus . </s> </p></div2><div2 type="alaosa"><head> EPILOOG </head>
<p> <s> 14 . septembriks oli määratud spooride esimene kokkutulek Humala õllesaalis . </s> <s> Juba kolmveerand kümme sagisid ukse taga värsked ohvitserid , kõik kiitsid ennast : " Meie , ülestõusjad ! " </s> </p>
<p> <s> Schmidt kommenteeris : </s> </p>
<p> <s> " Tegelikult ei lähegi nii suureks jamaks , kui ma algul kartsin . " </s> </p>
<p> <s> Šveitser Marienburger avas ukse viis minutit hiljem , tudengid okupeerisid kõik lauad , kolhoosnikele ja linnavurledele kohti ei jäetudki . </s> <s> Kõivu Ilmar kandis kanne ette . </s> </p>
<p> <s> Ivanov , kes pidi kihlveo tingimuste kohaselt jooma 72 õlut , oli kadunud . </s> </p>
<p> <s> " Poiss lõi põnnama , " olid ootajad kindlad . </s> </p>
<p> <s> Schmidt rääkis Arturile ja Häälele , mis spooridel pärast nende lahkumist edasi juhtus : </s> </p>
<p> <s> " Hommikusel loendusel , mida korraldas kindralmajor Govorov isiklikult , selgus , et jalga on lasknud kaks kolmandikku tudengeist . </s> <s> Jumal tänatud , et te relvad vooditele jätsite , muidu oleks teid tankidega hakatud taga ajama . </s> <s> Govorov mõtles natuke ja siis ütles : " Teie siin olete siis otsustanud päev kauem kasarmus olla ? </s> <s> See ei ole keelatud . </s> <s> Tore , et sõjaväeelu on teile meeldima hakanud . </s> <s> Pikalt pidu pidada ei saa , juba täna õhtul tulevad siia uued kursandid . </s> <s> Seetõttu viiakse teid juba enne lõunat bussidega raudteejaama . " </s> <s> Ja ometi pidid spoorid kestma veel kolm päeva . </s> <s> Kindral mõistis , et mäng on läinud üle igasuguse piiri ning nüüd ei ole muud väljapääsu kui kinnimätsimine . " </s> </p>
<p> <s> Lõpuks ilmus õllesaali Ivanov , keda paljud tervitasid kui rahvuskangelast ja ülestõusu juhti . </s> </p>
<p> <s> " Ausõna , mul on täna saja õlle vorm. Aga vaadake ! " käis Ivanov laudade vahel ringi ning näitas arstitõendit , kus oli selge sõnaga öeldud , et õlu on Kalev Ivanovile rangelt keelatud . </s> <s> " Pean kahjuks viina jooma , kuigi tahaksin õltsi panna . </s> <s> Aga arsti soovitustele ikka vastu ei saa , " kaebas Ivanov . </s> </p>
<p> <s> Nii nutika lahenduse puhul anti Ivanovile kõik andeks , keegi ei nõudnud , et ta peab kihlveo tingimuste kohaselt kõiki õlle ja konjakiga kostitama . </s> </p>
<p> <s> Detsembris viidi Hääl sõjaväkke . </s> <s> Salur oli teatanud , et Hääl ohvitseriallkirja ei andnud , asja uuriti , Saluri informatsioon vastas tõele . </s> <s> Kalesnikov oli Häälel paar korda kodus käinud allkirja võtmas , ent poiss ei olnud nõus seda andma . </s> <s> Schmidt , Artur ja Annegi püüdsid teda mõjutada , et jätku rumalused ja kirjutagu paberile alla . </s> <s> Hääl oli kangekaelselt keeldunud . </s> </p>
<p> <s> Lollil kombel sattus ta reamehena samasse tankiväeossa , mille kõrval ta suvel oli peaaegu kaks kuud spooridel olnud . </s> <s> Isegi kindral Govorovi juhtus ta paar korda nägema . </s> </p>
<p> <s> Anne jättis ta maha ning ülikooli lõpetamise järel kadus kursuse esikaunitar üldse orbiidilt , keegi ei teadnud , millega ta tegeleb ja kus elab . </s> </p>
<p> <s> Käisid jutud , et Anne on kuskil Hiiumaal maakoolis õpetaja , on abiellunud traktoristiga ja kasvatab oma kuut last . </s> </p>
<p> <s> " Temast oleks võinud teadlane saada , " ütles Artur Schmidtile . </s> </p>
<p> <s> " Mis teadlane ! </s> <s> Temast oleks võinud kõrgseltskonnadaam saada , " vastas Schmidt . </s> </p>
<p> <s> Hääl oli Anne meelemuutusest nii löödud , et jõi ennast põhja , kui sõjaväest reamehena tagasi tuli . </s> </p>
<p> <s> Häälest sai õllesaali Humal esierudiit . </s> <s> Ikka hiilgas ta seal oma teadmistega Vene-Türgi sõdade kohta , eriti oodatud olid seltskonna poolt tema üksikud repliigid türgi keeles . </s> </p>
<p> <s> Hääl muutus seal niivõrd omaks inimeseks , et talle andis raha võlgu isegi šveitser Marienburger , kes muidu seda põhimõtteliselt ei teinud . </s> </p>
<p> <s> Schmidt lendas kõrgustesse – temast sai vabariigi komsomolisekretär ja hiljem minister . </s> <s> Aga ometi hõljus ikka tema ümber dissidendimaine . </s> <s> Umbes kolm neljandikku või isegi rohkem inimesi oli Schmidtist vaimustuses , teised põlgasid teda väga tuliselt . </s> <s> Ükskõikne polnud keegi . </s> </p>
<p> <s> Spooride komsomolisekretärist Anti Salurist sai Tartu julgeolekuülem . </s> <s> Selle eest , et Oja talle bridžimängu ajal oli üheksase padamasti vastu nägu virutanud , sulges ta Ojal pääsu välismaale . </s> <s> Laskesportlane mandus , enam ta maailmameistriks ei tulnud , neid nähti tihti koos Häälega õlle taga istumas . </s> </p>
<p> <s> Salur püüdis Schmidtilegi käkki keerata , aga Schmidt mängis ta kõrgelt üle . </s> <s> Lõpuks sõlmiti vaherahu . </s> </p>
<p> <s> Räbovõitra ei tulnudki pärast spoore ülikooli , ta oli juba septembri alguses leidnud endale Nahakombinaadi klubi tantsupeolt naise . </s> <s> Tolle isa oli Tartu KEKi brigadir , nii pandi värske väimees brigaadi müürsepana raha teenima . </s> <s> Räbovõitra oli nii hoolas , et tuli ENSV müürseppade meistriks . </s> <s> Sel puhul avaldati ajalehes tema suur foto . </s> <s> Artiklis oli siiski veidi kriitikatki , seal oli kirjas , et Räbovõitra jäi võistlusel hätta teoreetilise osaga , aga tema vuuk oli nii puhas ja laitmatu , et esikohta ei saanud talt keegi võtta . </s> <s> Järgmisel aastal oodatakse esimüürsepalt paremaid tulemusi just teoorias . </s> </p>
<p> <s> Artur kohtas Räbovõitrat just siis , kui ta üle Raekoja platsi kõndis ülikooli kohvikusse , kus tähistati viie aasta möödumist kursuse lõpetamisest . </s> </p>
<p> <s> Räbovõitra astus parajasti välja hoiukassast . </s> </p>
<p> <s> " Noh , kas käisid viimas või toomas ? " küsis Artur naljaviluks . </s> </p>
<p> <s> " Viimas . </s> <s> Mina ainult viin , mina ei too kunagi , " ütles Räbovõitra . </s> </p>
<p> <s> " Siis makstakse sulle palka sinu enese raha eest , " ütles Artur . </s> <s> " Noh , kas kahetsed , et ülikooli viimasel kursusel pooleli jätsid ? " </s> </p>
<p> <s> " Putsi see ülikool ! </s> <s> Ma kaotasin mitu aastat . </s> <s> Kui ma oleks kohe tööle läinud , oleks mul juba auto , maja ja suvila käes , sest mina teen palju haltuurat , " vastas Räbovõitra . </s> </p>
<p> <s> Artur oli nende aastate jooksul ropendamise unustanud , Räbovõitra mitte . </s> </p>
<p> <s> Räbovõitraga jutuajamine kulutas aega ja Artur jõudis ülikooli kohvikusse hilinemisega . </s> <s> Parajasti kõneles professor Suugart , toosama , kelle jaoks Räbovõitra oli kunagi veerand assistendikohaga NLKP ajaloo kateedris sobivaid Lenini ja Brežnevi tsitaate otsinud : </s> </p>
<p> <s> " Kahjuks ei ole siin teie parimaid . </s> <s> Kõige andekam , üliõpilane Räbovõitra puudub . </s> <s> Temast oleks saanud suur teadlane . </s> <s> Ma nägin temas oma järglast kateedrijuhataja kohal . " </s> </p>
<p> <s> Artur mõtles , et Räbovõitral ei olnud kasu ei ülikooliõpinguist ega ohvitserikraadist . </s> </p>
<p> <s> Aga kõige paremaid polnud tõepoolest kohal – puudus Anne Toomepuu , keda Artur oli lootnud kursuse kokkutulekul kohata . </s> <s> Võibolla ta polegi abielus ? </s> <s> Või on juba lahutatud , see tähendab jälle vaba ? </s> <s> Artur oli valmis olnud kõigeks , ka Anne laste kasvatamiseks . </s> </p>
<p> <s> Artur sai iga paari kuu tagant kutseid kordusõppustele . </s> <s> Vahel ilmusid need tema postkasti koguni sagedamini . </s> <s> Mõnikord trehvas ta kutse toojat isiklikult , kui too oli ukse taga kella lasknud . </s> </p>
<p> <s> " Kas Artur Magnusson elab siin ? " küsis helistanu , vastik paber näpus . </s> </p>
<p> <s> " Ei . </s> <s> Ärge siit teda otsige . </s> <s> Ta on siia küll sisse kirjutatud , aga on siit ammu ära kolinud , " seletas Artur iseenda kohta . </s> </p>
<p> <s> " Aga kes teie olete ? " uuris kutse tooja . </s> </p>
<p> <s> " Vend . " </s> </p>
<p> <s> " Ka sugulased võivad alla kirjutada , " pakkus kutse tooja pliiatsit . </s> </p>
<p> <s> " Ei . </s> <s> Artur on perekonnaga tülis ja meie tema tegude eest ei vastuta , " keeldus Artur . </s> </p>
<p> <s> Nii kestis pikki aastaid . </s> <s> Vahel tekkis Arturil hirm , ta pidas õllesaalis nõu tuttava prokuröriga . </s> <s> See rahustas Arturit : " Enne kui sind paar-kolm korda ei ole kümne rublaga trahvitud , ei saa nad midagi teha . </s> <s> Aga trahvida ei saa enne , kui oled kutsele allkirja andnud – siis võidakse sind kohe kohtu ette tirida . </s> <s> Kukub kohe neli-viis aastat , kui sa nad päriselt oled välja vihastanud . " </s> </p>
<p> <s> Artur keelas emalgi sõjaväekutsetele alla kirjutamast ning käskis kutsete toojaile ütelda , et ta on ära kolinud . </s> </p>
<p> <s> Artur võttis südame rindu , otsis Schmidti üles ning ütles , et on hakanud prostituudiks ja tahab parteisse astuda . </s> <s> Schmidt mökitas naeru , parastas , et miks Artur seda enne ei teinud . </s> <s> " Kui astub üliõpilane , siis läheb see kirja nagu tööline . </s> <s> Kui astub intelligent , peab ta enne leidma kaks töölist , kes koos temaga parteisse astuvad , muidu intelligenti ei võeta , tasakaal läheb paigast . </s> <s> Pole ju meil intelligentide , vaid töölisklassi partei , " rääkis Schmidt , ent Arturile tegi ta tutvuse poolest erandi . </s> <s> Tänu parteisseastumisele suunati Artur Moskvasse aspirantuuri , mis oligi tema eesmärk . </s> <s> Nüüd pidi ta end Tartust välja kirjutama . </s> <s> Sellega kaasnes kohustus võtta end maha sõjaväearvelt . </s> </p>
<p> <s> Vastu tahtmist pidi Artur seadma sammud sõjakomissariaadi poole Tähtvere mäel . </s> </p>
<p> <s> Artur võpatas . </s> <s> See oli ju Anne , kes temalt esikus propuskit nõudis . </s> </p>
<p> <s> " Sina siin ! </s> <s> Ausõna , poleks uskunud , et siin mõnd eestlast võib leida . </s> <s> Kõik teavad , et sa kuskil Hiiumaal elad . </s> <s> Miks sa seltskonnas ei käi ? " küsis Artur . </s> </p>
<p> <s> " Lastega on palju tegemist , " vastas Anne . </s> </p>
<p> <s> " Kui palju sul neid on ? " küsis Artur . </s> </p>
<p> <s> " Seitse . </s> <s> Pole üldse aega , " ütles Anne ja suunas Arturi osakonda , mis tegeles arvelt mahavõtmisega . </s> </p>
<p> <s> Seal otsiti üles Artur Magnussoni isiklik toimik . </s> <s> Paarkümmend lehekülge oli täis mitme käekirjaga täidetud lahtreid : ei ole ilmunud , ei ole ilmunud , ei ole ilmunud . </s> </p>
<p> <s> " Kas teie oletegi see kuulus Magnusson ? " vaatas korrapidajaohvitser Arturit kui imet ning kukkus sõimama . </s> </p>
<p> <s> Artur kuulis kümmekond minutit mahlakat vene keelt , kõige enam siunati teda sellepärast , et ta pole oma ohvitseripabereilgi järel käinud . </s> </p>
<p> <s> Selgus , et kümmekond aastat tagasi Klaipeda spooride järel ei saanud Artur millegipärast leitnandiks , nagu ta oli arvanud , vaid ainult nooremleitnandiks . </s> </p>
<p> <s> Aga iga viie aasta tagant oli Arturi aukraadi tõstetud , Moskvasse minekul oli ta jõudnud juba vanemleitnandiks saada . </s> <s> Ent kõik ülendused olid korralikult vormistamata , sest igal pool puudus Arturi allkiri . </s> </p>
<p> <s> " Suur tänu aukraadide eest , " sõnas Artur ja surus igaks juhuks korrapidajaohvitseri kätt . </s> </p>
<p> <s> " Ei öelda suur tänu . </s> <s> Ülemuse puhul öeldakse : teenin Nõukogude Liitu , " õpetas kaadrisõjaväelane opakat reservisti . </s> <s> " Oleks teie üksi . </s> <s> Aga teiesuguseid on sadu , teist hullemaid on tuhandeid , " lõpetas ohvitser sajatamise ootamatul viisil . </s> </p>
<p> <s> " Tohoh ! </s> <s> Või minust hullemaid on tuhandeid ! </s> <s> Mina pole viieteistkümne aasta jooksul ühelegi kutsele vastanud ... " mõtles Artur . </s> </p>
<p> <s> Siis aga teatati , et temaga tahab isiklikult vestelda linna sõjakomissar . </s> <s> Artur aimas halba , pidi ta sinna Moskvasse üldse tikkuma ! </s> </p>
<p> <s> Arturit sunniti ootama ligi veerand tundi , enne kui kõrge ülemus tema jaoks aega leidis . </s> </p>
<p> <s> Võibolla otsivad trellitatud autot , et ta siitsamast kohe sõjaväkke viia , mõtles Artur . </s> <s> Oleks ikka plass küll , kui ta alt Anne eest läbi lohistatakse . </s> </p>
<p> <s> Viimaks kutsuti Artur sisse . </s> </p>
<p> <s> Alampolkovnikumundris sõjakomissar oli Kalev Ivanov . </s> </p>
<p> <s> Poiss oli paksuks läinud , portupee kiskus gimnastjorka kortsu , polnud ta enam sugugi kolmikhüppaja moodi . </s> </p>
<p> <s> Kohe astus sõjakomissari kabinetti kapten Anne Ivanova , alampolkovniku abikaasa , ja pakkus teed . </s> </p>
<p> <s> Ivanov lülitas telefonid välja ning võttis seifist konjakipudeli . </s> <s> Artur , Ivanov ja Anne arutasid teiste elukäike terve õhtupooliku . </s> </p>
<p> <s> Püstolikabuuris olid Ivanovil püstoli asemel võileivad , mis armastav abikaasa oli varem kodust lahkujale kaasa pannud . </s> <s> Ka võileivad ilmusid lauale . </s> </p>
<p> <s> Räägiti kõigest ja kõigist , ei mainitud vaid Toomas Hääle nime . </s> </p>
<p> <s> Lahkumisel ütles Anne all esikus : " Ära sa ütle talle , et ma siin olen . </s> <s> Ma tean , et ta kannatab siiamaani . " </s> </p>
<p> <s> " Tema lahutab sinu pärast juba kolmandast naisest , " lausus Artur etteheitvalt . </s> </p>
<p> <s> " Ma tean . </s> <s> Ma jälgin teda . </s> <s> Ma tahan , et tal väga hästi läheks . </s> <s> Aga mis mina sinna teha sain , kui mul suur armastus peale tuli ? </s> <s> Ja kõige imelikum – see kestab tänase päevani ! " </s> </p>
<p> <s> " Kas sul on need seitse last seltsimees sõjakomissariga ? " küsis Artur , kes kohe mõistis , et nõnda palju kasulapsi ta endale küll ei tahaks . </s> </p>
<p> <s> " Aga kellega siis veel , helde aeg ! </s> <s> Kui sa teaksid , millised soodustused on sõjaväes . </s> <s> Me puhkame igal suvel kaks kuud Krimmis ! " </s> </p>
<p> <s> Artur otsis Tallinnas üles Schmidti , et kuulutada talle rabavat uudist – kunagine kursuse esikaunitar , kellesse pooled poisid armunud olid , elab temaga ühes linnas , liigub iga päev temaga ühtedel ja samadel Tartu tänavatel ! </s> </p>
<p> <s> Muidugi polnud see Schmidtil teadmata . </s> </p>
<p> <s> Schmidt rääkis , kuidas tema tänu Annele kordusõppusi väldib . </s> <s> Anne oli tema sõjaväe personaaltoimiku tõstnud riiulile , kus hoitakse vangide omi . </s> <s> " Ja nii ei ole ma enam kümme aastat ühtki kutset kuhugi kordusõppustele saanud . </s> <s> Enne ei saadeta , kui ma vangimajast välja pääsen ning end komissariaadis arvele võtan , " irvitas Schmidt . </s> </p>
<p> <s> " Tähendab , sõjaväe jaoks istub minister Schmidt trellide taga ? " ei uskunud Artur oma kõrvu . </s> </p>
<p> <s> " Just nii . </s> <s> Nad on nii ignorantsed ja ühiskonnast isoleerunud , et neil pole õrna aimugi , kes keegi on , " kinnitas Schmidt . </s> </p>
<p> <s> Kulus veel aastaid . </s> <s> Artur tuli Moskvast tagasi Tartusse , möllis end arvele nii sõjakomissariaadis kui majavalitsuses . </s> </p>
<p> <s> " Kuule , pane minu toimik ka vangide riiulile , " palus ta vahepeal majoriks tõusnud Annet . </s> </p>
<p> <s> " Püüan , " naeratas Anne . </s> </p>
<p> <s> Ent juba järgmisel varahommikul lõhuti Arturi ukse taga , klopiti ja lasti kella . </s> </p>
<p> <s> Artur avas . </s> <s> Kaks mundrimeest andsid talle viis minutit aega riietumiseks ja siis viidi ta peaaegu väevõimuga kaasa . </s> </p>
<p> <s> Tänaval ootas presentkattega veoauto . </s> <s> Selle kastis oli teisigi pahuraid äratatuid . </s> <s> Auto peatus veel siin ja seal , inimesi korjati juurde . </s> <s> Kastis käis jutt küüditamisest . </s> </p>
<p> <s> " Küüditamine oleks veel hea variant . </s> <s> Aga võibolla viiakse mahalaskmisele ? " oletas keegi . </s> </p>
<p> <s> Lõpuks peatus auto linnaäärsel kõrgendikul N , inimesed aeti kastist maha . </s> </p>
<p> <s> Oli külm veebruar , lumi tuiskas üle välja . </s> <s> Miskipärast oli väljal kõrge lipuvarras , miskipärast plagises selle tipus Nõukogude Liidu riigilipp . </s> <s> Mehed rivistati ümber lipu , ette astus papaahas sõjakomissar polkovnik Ivanov . </s> <s> Ta luges ette NLKP Keskkomitee esimese sekretäri ja Nõukogude Liidu Kaitsekomitee esimehe kindralpolkovnik Tšernenko käskkirja , mille järgi väeosa , mille juurde kuulusid hommikul jalule aetud reservistid , oli Nõukogude armee aastapäeva puhul autasustatud Lenini ordeniga . </s> </p>
<p> <s> Seejärel anti luba kõigil laiali minna , kes tahtis , võis võtta tööst vaba päeva . </s> </p>
<p> <s> Komissar viipas Arturi enda juurde , viis oma musta Volgaga linna . </s> </p>
<p> <s> " Ma tahtsin öelda , et ta oli süütu , " ütles polkovnik . </s> </p>
<p> <s> " Kes oli süütu ? " jahmatas Artur . </s> </p>
<p> <s> " Anne oli enne minuga abiellumist süütu , tahtsin ma öelda . </s> <s> See desertöör polnud teda ära lörtsinud , " ütles sõjakomissar Hääle kohta . </s> </p>
<p> <s> " Mis tähtsust sel on ? " tahtis Artur juttu lõpetada . </s> </p>
<p> <s> " Võibolla teile , boheemlastele , on see ükskõik . </s> <s> Aga meile , sõjaväeinimestele , on see väga tähtis . " </s> </p>
<p> <s> Autost väljudes mõtles Artur , et Ivanov oli labane ja on jäänud labaseks . </s> </p>
<p> <s> Juuli – august 1996. </s> <s> Kopenhaagen – Malmö – Visby – Stockholm – </s> </p>
<p> <s> Turu – Helsingi – Varssavi – Praha – Viin – Krakov . </s> </p>
<p> <s> Redigeeritud : detsember 1996 – jaanuar 1997. </s> <s> Küpros – Jaffa – </s> </p>
<p> <s> Jeruusalemm – Tel-Aviv – Port Said – Kairo – Küpros – Amsterdam – </s> </p>
<p> <s> Panama City – San Jose ( Costa Rica ) – Barranquilla ( Kolumbia ) – </s> </p>
<p> <s> Caracas – Maracaibo – La Puerta – Caracas – Amsterdam – Helsingi </s> </p></div2></div1>
    </body>
  </text>
</TEI>
</teiCorpus>
</teiCorpus>
