<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Kõiksuse hääl </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Kõiksuse hääl </head>
<p> <bibl> <author> <s> Siim Veskimees </s> </author> </bibl> </p>
<p> <s> Üks kiiksuga loomislugu , kerge kummardusega A. C. Clarke'ile . </s> </p>
<p> <s> " Lähetuse kommodoor , minu juurde ! " emalaeva komandöri kärisev hääl täitis õhu kaikuva militaarsusega , erinevate ruumide erineva kvaliteediga mögafonide prääksumine ja põrkuvad kajad segunesid kilomeetristes koridorides , klaasid klirisesid ja kitarr Megaboy süles kumises kaasa . </s> </p>
<p> <s> " See oled sina , " ütles Mandar mult pea alt patja ära tõmmates , justkui oleksin veel täiendavat meeldetuletust vajanud . </s> </p>
<p> <s> Ajasin end vandudes jalule ja raputasin tüdruku maha . </s> <s> Vormikuub varrukatpidi järel lohisemas , kallasin endale veel käigupealt viimase viski kõrist alla ja suundusin lähima lifti poole , mis sillale viis . </s> </p>
<p> <s> " Ilmusin teie käsul ! " </s> </p>
<p> <s> Liftis olin kuue selga saanud ja juuksed patsi kogunud , ent ükskõikne peegel püsis arvamusel , et olen otse kusagilt prügikastist välja roninud . </s> </p>
<p> <s> Armeekindral Arcady Cantreux de Muissesse vaatas mind pilgul , mis isegi androididel südamerabanduse esile kutsub . </s> </p>
<p> <s> " Kas tead , millega sinu poisid hakkama said ? " küsimus oli retooriline , nii et kehitasin õlgu . </s> </p>
<p> <s> " Kas sSSõdurid vajavad täiendavat meeldetuletussst , et trRRanspordialused ei ole rallikärud ? </s> <s> Kas keegi on neile vaevunud ütlema , et isegi kui nad liigsest alkoholist invaliIIidistununa satuvad raketti , ei tohi puutuda juhtimislülitusi , ja kui rakett läheb lendu , EI TOHI , mitte mingil juhul EI TOHI üritada teda ringi programmeerida ? " kindral röökis selle kõik mulle näkku vaevalt vaksa kauguselt , tunne oli , nagu oleksin üritanud nina kaudu kõrvadest vaiku välja puhuda . </s> </p>
<p> <s> Astusin sammu tagasi . </s> </p>
<p> <s> " Miski sinu olekus ütleb mulle , et seekord on sul tõsi taga ? " </s> </p>
<p> <s> " Kui kaks eriüksuse kretiini ennast puruks sõidavad , on isegi paadi väärtust arvestades Impeerium kergelt pääsenud , aga kui mu välihaigla läheb kahe kolmandiku C-ga Kolmejalgsete sektorisse ... </s> <s> ARRRGGHHHH !!! " </s> </p>
<p> <s> Pigistasin silmad kinni ja tundsin , et muutun masendavalt kaineks . </s> </p>
<p> <s> " Kus mehed on ? " </s> </p>
<p> <s> Vastuseks viipas ta adjutandile ja see tõi suurele ekraanile holo , kuidas neli tursket sõjaväepolitseinikku Raouli ja Ronaldit toolidesse toppida üritavad . </s> </p>
<p> <s> " Minu fregatil ? " </s> </p>
<p> <s> Teine viibe ja sinna kõrvale tekkis holo kaklusest klubis , kust vaevalt paar minutit tagasi lahkunud olin . </s> <s> Suur hulk erinevate turvastruktuuride vormis tegelasi üritas minu meeskonda välja saada . </s> <s> Enamik mööblit oli juba aheraine , ladestustes lebas ka inimkogusid . </s> </p>
<p> <s> " Ma ei saa sind karistada . </s> <s> Saan ainult Staapi esildise teha , kuigi see lõpeb ka ainult sellega , et Leegion lõhutud potid välja maksab . </s> <s> Aga ma saan teid välja visata ! " </s> </p>
<p> <s> Ta lausa tantsis rõõmust . </s> </p>
<p> <s> " Puhkus on läbi , operatsioon algab KOHE . </s> <s> Kui te siit läinud olete , laseme litsid maha , peseme põrandad puhtaks ja mina isiklikult lähen hullumajja ravile , et rahustisõltuvusest vabaneda . " </s> </p>
<p> <s> " Tundub , et me oleme muljet avaldanud ... " suutsin vaid pomiseda , üritades kiiresti olukorras orienteeruda . </s> </p>
<p> <s> " Te olete sama ebameeldiv paratamatus nagu kogu see neetud töö . </s> <s> Teid vaadates ei imesta keegi , et ükski Teemantmäelt tagasi ei tule . </s> <s> Persse , selleks on sinna kuhugi vaja ainult üks ööklubi teha . " </s> </p>
<p> <s> " Ära mõnita Leegioni ... " üritasin karusemat häält teha . </s> </p>
<p> <s> " Härjasitt , " lõikas ta mu haleda katse läbi . </s> <s> " Kas sa meeskonda instrueerisid ? </s> <s> Kas te võtsite vaevaks ohutusprotseduurid läbi käia , uue taktika selgeks õppida ? " </s> </p>
<p> <s> " Jõudsime . " </s> </p>
<p> <s> " Ja mis nad arvasid ? </s> <s> Olete te siin sihitu suguelu ja permanentsete pidude keerises leidnud aega ka teoreetilised materjalid läbi vaadata ? </s> <s> On nad rahul ohutusprotseduuridega ? </s> <s> On nad andnud sellele tööle mingi hinnangu ? " </s> </p>
<p> <s> " Jah . </s> <s> Hävitava . </s> <s> Kogunesid tsiviilmonitori taha järjekorda , et testamendid korda teha . " </s> </p>
<p> <s> Arcady jäi vait ja ta õlad vajusid pisut longu , vaevumärgatavalt , nii et ta sõjaväelaslik hoiak asendus inimlikumaga — hobune hajus alt ära , nagu kursandid selle kohta öelda armastasid . </s> </p>
<p> <s> " Õnn kaasa , " ütles ta vaikselt kõrvale vaadates . </s> </p>
<p> <s> Andsin vaikides au ja vedasin oma peost ja depressioonist räsitud kogu fregati poole . </s> </p>
<p> <s> *** </s> </p>
<p> <s> Unenäos ma aina surin ja surin , keerlesin abitult valges pilvelehtris ja jälgisin , kuidas ikka ja jälle mingil ürgtobedal viisil surma sain . </s> <s> Häältest hakkas tähelepanu köitma Osgoodi vandumine . </s> <s> Masendunult mõtlesin veel , et olen alati teadnud , et pean surema tema nõrgalt seotud roppuste jada kuulates . </s> <s> Põiekas andis tunda , üritasin ära arvata , kas mul on skafander seljas või mitte , ei raatsinud aga niipalju ärgata , et selles selgusele jõuda , vajusin uuesti sügavamale unne . </s> <s> Nägin , kuidas Osgood teeb oma häda aasal , mis on tihedasti filifjonkasid täis ja mille üle kummub tumesinine taevas . </s> <s> Teadsin isegi unes , et midagi on valesti , sest need psiitundlikud lilled kasvavad vabas looduses ainult oma koduplaneedil , mille taevas on rohehallitusekarva . </s> <s> Osgood vandus kogu aeg ja lilled närtsisid , tõmbusid pruuniks ja vajusid praginal kokku . </s> <s> Päike kukkus mulle pähe . </s> </p>
<p> <s> Istusin pilooditoolil ja ekraanil välkles radarimääranguid . </s> </p>
<p> <s> " Khaegd akgra ölldn , üreae odua , " vandus Osgood Maokandja kaupmeeste dialektis . </s> <s> Viimase fraasi viisakas lähend kõlaks umbes nagu " ogaliste vittude paraad " . </s> </p>
<p> <s> " Mrium kanta , kanta aetebna , kanta moorlgas ällda öö ! " </s> <s> ( Seda ma parem ei tõlgi . ) </s> <s> " Ärka , sa looduse hale eksitus , lõdva riistaga tehtud juhuse võidukuse vääritu manifestatsioon ! " </s> <s> Nägin veel , kuidas hõljub eemale joogipudel , mille ta mulle vastu pead oli läkitanud . </s> <s> Vabalangemise tunne üritas seedekulglat reverseerida . </s> </p>
<p> <s> Eluaegne treening lubas ühe hetkega hinnata olukorda — Lüüra kalmaaride dzonki tuli otse peale . </s> <s> Number 90 helendavas kastis ta määrangu peal — virutasin huupi kahuri päästikule ja viisin laeva viraazhi . </s> <s> 90% tõenäosust arvuti arvates ei tähenda üldse , et ma talle pihta saan , loodetavasti see aga ehmatab teda piisavalt ... kui ei ole tegemist täisautomaatse relvaga . </s> <s> See on ehk paari manöövri järel selge . </s> </p>
<p> <s> " Me oleme sõjatsoonis , kuhu on mitmest galaktikast piknikku pidama kogunenud kõik evolutsioonilised vastikused , kel hüperruumilaevu on . </s> <s> Me oleme neljas ekspeditsioon , kuna kolm esimest on ebaõnnestunud , me oleme teadaolevalt kõige huvitavama ja seletamatuma objekti vahetus läheduses — ja tema magab ! " </s> </p>
<p> <s> " Osgood , mine spiraalile . </s> <s> Möla maha . </s> <s> Mängime 12B , ei C. Torpeedoruum , shrapnell valmis . </s> <s> Mis juhtus gravitatsiooniga ? " </s> </p>
<p> <s> " Automaatika lõi eluruumigravitasiooni välja , kui Osgood kolmesaja G-ga nende esimese torpeedo eest kõrvale tõmbas . " </s> <s> Raouli pohmakas lõust hõljus energiakeskuse puldi kohal . </s> <s> Ta vajutas kangi ja sadas põrandale , kui kaal tagasi tuli , ajas end puusa siludes kohmakalt püsti . </s> </p>
<p> <s> Fikseerisin seda kõike silmanurgast , sest mul oli vastasega tegemist . </s> <s> Kujutis oli korraks sinaka koroonalahendusega lõõmama löönud , kui fregati kahurite konsentreeritud antimateeria ta kaitsevälja välimistes kihtides detoneerus , aga midagi nähtavat tal küll viga polnud . </s> </p>
<p> <s> Võtsin klaviatuuril paar akordi , lülitades enamiku laeva kolmekümnest relvasüsteemist automaatseks , las toksivad omaette . </s> <s> Osgood juhtis fregatti mööda juhuslikku spiraali , vaenlane lähenes kiiresti , kosmose must tähine taust pöörles , ent ... oi , kurat ! jäin ma hoopis mujale vahtima . </s> </p>
<p> <s> " Mis see on ? " </s> </p>
<p> <s> " Teemantmägi , oled sa kuulnud sellest midagi ? </s> <s> Meenub , et pidime kuhugi minema ? " sarkasmi tema hääles oli võimatu mitte märgata . </s> </p>
<p> <s> Hindasin kiiresti kaugust ja andsin torpeedomeestele vaba tee , ise lülitasin otsija poolautomaatseks ja viisin piirkonna sinna , kus arvasin vaenlase olevat , et kõigi meie tööd kergendada . </s> <s> Esimene torpeedo läkski teele , siis teine . </s> <s> Nägin , et tuleb ka vastus , aga see oli piloodi mure . </s> </p>
<p> <s> " Pikanokuline pisijumal ! " koos Osgoodi hüüdega tabas laeva kui haamrihoop , kui ta maksimaalsel kiirendusel kõrvale tõmbas . </s> <s> Meie taga valgus laiali tulemeri . </s> </p>
<p> <s> Saatsin ette esimese valekujutise . </s> <s> Vaenlane saatis torpeedosid rivis , eeldades , et igaüks läbistab ühe kaitseväljakihi , ta kahurite tuli ristus kujutisel . </s> <s> Hetke pärast , kui valgus temani tagasi jõuab , taipab ta , et tulistab tühja . </s> </p>
<p> <s> Laev kaldus jälle , kui Osgood vastavalt stsenaariumile kurssi muutis . </s> <s> Lasin ette teise valekujutise ja korrigeerisin arvuti ennustusparameetreid . </s> <s> Nüüd valgus teisel pardal laiali ilutulestik , kui dzonki teist peibutist nuhtles . </s> <s> Otsustasin riskida , sest arvuti andis 98% , et tegemist on robotiga . </s> </p>
<p> <s> " Osgood , teeme aasa kohe ära . " </s> </p>
<p> <s> " Piiks-piiks . " </s> </p>
<p> <s> Liikusime oma teed mööda tagasi ja Ronald , kes seda oodanud oli , pani miini maha . </s> <s> Tõmbasime enamikul seadmetel toite maha ja Osgood viis meid eemale tõukajaga , millel pole peaaegu ühtegi juhtimislülitust . </s> <s> Positsioon oli valitud nii , et kõige loogilisem tee vaenlasel meile järgneda tuli üle miini , ta pidi arvama , et üritame jalga lasta . </s> <s> Tõukaja annab sensoritel enam-vähem sama energiapildi , mis hüpergeneraator . </s> </p>
<p> <s> Lilla päike süttis ahtri taga , kui ta tähetuumale koperdas . </s> <s> Kui skannerid taas võtma hakkasid , polnud vaenlasest muud jälge peale metalliaurude . </s> </p>
<p> <s> " Neetud , kui paha on olla , " porisesin end toolist lahti päästes . </s> <s> Olin higine nagu kalts ja ... nojah , skafandrit mul ju seljas polnud , aga unes olin vist teisiti arvanud . </s> </p>
<p> <s> " Ööäkk ! " tegi Osgood mulle järele vaadates . </s> <s> " Kas sa oled kuulnud Rossi uruskunksist ? </s> <s> See ronib auku ja ei tule enne välja , kui sitt hingamist takistama hakkab . </s> <s> Me oleme lahinglennul , vastaseks võimsad ja sõjakad rassid poolest universumist , me oleme Leegioni au ja uhkus üliohtlikul ekspeditsioonil , me oleme kogu ajalugu muutva avastuse lävel — ja tema kuseb ennast täis ! </s> <s> Puhastusrobot — kommodoori tooli ! " </s> </p>
<p> <s> *** </s> </p>
<p> <s> Helkivad kaljud tõusid mõlemal pool kilomeetrite kõrgusele . </s> <s> Must taevas vilkus aeg-ajalt seal , kus tunneli lagi oli maha langenud . </s> <s> Prozhektorite vastupeegeldus sätendas kõikvõimalikes vikerkaarevärvides ja ka teisi spektrivahemike näitavate ekraanide pilt polnud parem . </s> <s> Eksimeerlaser jooksis ala läbi ja temaga ühendatud navigatsiooniarvuti näitas , nagu alati peale baasist väljumist , et protsessor töötas täie võimsusega . </s> </p>
<p> <s> Tee hakkas laskuma , kummalistes vormides klaasipuru näitas vasakul , paremal , iga nurga all ja igas suunas liikuvaid tanke . </s> </p>
<p> <s> " Esimene , sa kadusid otsenähtavusest , " kähises kõrvaklappides Ronaldi hääl . </s> <s> Automaatselt heitsin pilgu sideindikaatorile , see teatas muidugi " levist väljas " , nagu tal siin kombeks oli . </s> <s> Esimeses ekspeditsioonis tekitas ka see asjaolu tõelist õudust — peegeldusi oli nii palju , et ükski mõistliku sagedusega digiülekanne ei toiminud . </s> <s> Juba teine ekspeditsioon leidis sellele lahenduse — me kasutasime iseadapteeruvaid faasmoduleeritud ülekandeprotokolle , ent harjumatu oli rääkida . </s> </p>
<p> <s> " Liigun vähendatud kiirusega piki tunneli põhja endisel kursil . " </s> </p>
<p> <s> " OK , näen sind taas . " </s> </p>
<p> <s> " Kolmas ? " </s> </p>
<p> <s> " Teise sabas . " </s> </p>
<p> <s> Kalle muutus järsemaks , arvata 30 kraadi . </s> <s> Peegelkihid ulatusid peaaegu kõikjal üleval mitmes kihis kokku , taevast polnud enam näha . </s> </p>
<p> <s> Tundus , et nägin eespool mingit varju , peatasin järsult masina . </s> </p>
<p> <s> " Probleeme ? " kostis kõrvaklappides minu taga tuleva Ronaldi hääl . </s> </p>
<p> <s> " Jää korra seisma , Kolmas ka . " </s> </p>
<p> <s> Kujutis tardus paigale . </s> <s> Keerasin teleobjektiivi siia-sinna ja lõpuks suutsin tabada ja analüsaatorisse saata eespool vaevumärgatavalt võbelevad varjud . </s> <s> Heitsin pilgu kõrvale , laserid olid otsenähtavuses loonud side tankide vahel , mehed nägid , millega tegelesin . </s> </p>
<p> <s> " Hüpitsad ? " see oli Raoul kolmandas tankis . </s> </p>
<p> <s> " Kurat teab . " </s> </p>
<p> <s> " Annad lähmaka ? " </s> </p>
<p> <s> " Mille pihta ? </s> <s> Lähme lähemale . " </s> </p>
<p> <s> Liikusime taas edasi . </s> </p>
<p> <s> " Kui need on meie eilsed sõbrad , siis on nad tüki maad paremale nihkunud , " arvas Ronald . </s> <s> " Või ei otsi nad meid . </s> <s> Või üritavad kõrvale hoida . " </s> </p>
<p> <s> " Miks nad siis eile tulistasid ? " </s> </p>
<p> <s> Me olime seda arutanud kogu õhtu , olin siiralt tüdinenud . </s> </p>
<p> <s> " Ehk oli neil ka igav ? " </s> </p>
<p> <s> Ka see oletus oli korda kakskümmend üle laua lohisenud . </s> <s> Kindlasti oli ka võõraste hulgas meile sarnase psühholoogiaga rasse , kes paljalt tüdimusest kasutasid juhust kõmmutada kõige pihta , mis liigub . </s> </p>
<p> <s> " Võib-olla kõigepealt tulistame ja läheme siis lähemale ? " pani Raoul ette . </s> </p>
<p> <s> " Alati ettevaatlik , " turtsatasin . </s> </p>
<p> <s> " Meid nägid nad kindlasti ammu enne kui meie neid , " pistis Roland vahele . </s> </p>
<p> <s> " Kas skanner ei näita neil mingit kiirgust ? </s> <s> Minu oma ei näita . " </s> </p>
<p> <s> Miks ta küsib ja ise ei vaata mu arvutist ? </s> <s> Heitsin pilgu sideindikaatorile ja nägin , et Raoul oli tõepoolest taas kadunud . </s> </p>
<p> <s> " Kolmas , kus sa oled ? " </s> </p>
<p> <s> Vastust ei tulnud . </s> </p>
<p> <s> " Niikuinii hiilib ettepoole , et märulit teha , " arvas Ronald . </s> </p>
<p> <s> " Kolmas , vasta ! " </s> </p>
<p> <s> " Äh , vahele jäin . </s> <s> Olen paremal küljel , umbes kakssada meetrit sinust ja nelikümmend meetrit kõrgemal . " </s> <s> Vaatasin juhatatud suunas ja nägin tõepoolest tulede helki ettepoole roomamas . </s> </p>
<p> <s> " Kuule , see ületab isegi sinu taipamatuse määra arvestades loa alternatiivseid teid otsida . </s> <s> Marss oma kohale . " </s> </p>
<p> <s> Liikusime aegamööda , vast nii paarkümmend meetrit sekundis sinnapoole , kus miski oli liikunud . </s> </p>
<p> <s> " Karistuseks meile on see pasamägi ! </s> <s> Mitte millegi tuntuga see pudru kokku ei lähe . " </s> </p>
<p> <s> Ronald tegeles rohkem arvuti kui rooliga . </s> </p>
<p> <s> " Kas sa luurerakettide pildid võtsid kaasa ? " küsis Raoul . </s> </p>
<p> <s> " Kujutisi edastasid Mardikpõtrade ja Terqueuside juurde saadetud , teised lasti enne alla . </s> <s> Kui sa tahad palju jõllissilmseid kuuejalgseid põtru näha , siis palun , kuigi ma peaksin sellist huvi perversseks ... " </s> </p>
<p> <s> Tunnelisein purunes , kristallidest kerkis roomikutel robot , vajus siis kokku , pooldus , vormus uuesti poole väiksemana , kordas seda paar kord . </s> <s> Kaheksa roomikutel elukat lähenes mulle . </s> </p>
<p> <s> " Kõigepealt ütleme tere , " urisesin ja vajutasin laserite päästikule , andes esialgu protsendi võimsust . </s> <s> Mehhanismid jäid kohapeale totutama , analüsaator näitas aktiivset lühilainesidet . </s> <s> Siis eraldus esimese masina ninast keravälk ja tabas mu tanki nina . </s> <s> Soomus süttis ja ma paiskusin tagasi . </s> <s> Hoiatustulede virr-varr täitis tanki sisemuse . </s> <s> Kiivriklaas ei olnud alla kukkunud , järelikult soomus oli terve . </s> <s> Plahvatus oli tanki tagasi virutanud , instinktiivselt olin paiskunud ettepoole rihmadele ja virutanud rakettide stardihoovale . </s> <s> Ei olnud vaevunud uurima , kas märgiotsijad olid midagi leidnud , nüüd , kui nad minema sööstsid , taipasin , et vastus oli negatiivne . </s> <s> Tunnel eespool oli tuld täis , kui raketid seinu tabades plahvatasid . </s> <s> Tõmbasin juhthoova kiiresti tagasi ja õigesti tegin , sest mu taandumist tähistasid keravälgutabamused . </s> </p>
<p> <s> Korraga tundsin , et kerkin , ekraanid olid mustad . </s> </p>
<p> <s> " Kesse kretiin ... " jõudsin röögatada , kui lööklaine mu tagasi paiskas . </s> <s> Ümberringi sadas peegelkaljusid , väiksemad kristallid sulasid , kiirgusmõõtja kräunus . </s> </p>
<p> <s> Kihutasin külgkäiku , sest tundus , et kogu lagi langeb kokku . </s> <s> Ootamatult olin suures kanjonis tagasi . </s> <s> Selle minu taga oleva seina avadest lendas ikka veel välja leeke ja igas suuruses helkivat prahti . </s> </p>
<p> <s> Meie tulekutee sihis tagapool vupsatas kaljust välja Ronaldi tank , kukkus kümmekond meetrit ja keeras end siis ringi . </s> </p>
<p> <s> " Sina või Raoul ? " küsisin vihaselt . </s> </p>
<p> <s> " No mis see natuke antiprootoneid — efekt oli rabav . </s> <s> Kes need olid ? " </s> </p>
<p> <s> Mühatasin . </s> </p>
<p> <s> " Kõigest kohalik fauna . " </s> </p>
<p> <s> " Persse . </s> <s> Robotisüsteeme , mis jagunevad ja peale seda sama kuju võtavad , on vähemalt tosinal tsivilisatsioonil . </s> <s> Olid nad seotud selle signaaliga , mille enne masinasse püüdsid ? " </s> </p>
<p> <s> " Kes seda enam kindlaks teeb . </s> <s> Aga kuna seni ei ole mitte keegi mitte kunagi — ei meil , ega meie teada teistel — leidnud Mäest midagi elusat , veel vähem liikuvat , oli see arvatavasti nende kaklushimuliste ekskavaatorite jälg . " </s> </p>
<p> <s> " Mägi ise on elus . " </s> </p>
<p> <s> " Millal sa usklikuks hakkasid ? </s> <s> Kui koju jõuame , lasen sulle mõne paberitega hingesorkija kallale , see kruvib su mutrid paika tagasi , " vastasin tigedamalt kui asi väärt , aga olin sellest vahtimisest ka väga tüdinenud — kuude kaupa ainult helkiv põrgu ja pidev ohutunne . </s> </p>
<p> <s> " Me ei tea siiani mitte midagi , " jätkas Roland visalt — või ainult lobises ajatäiteks . </s> <s> " Detektorid näitavad madalamatel sagedustel mingeid elule sarnased jooni ... " </s> </p>
<p> <s> " Ma olen tüdinud ! </s> <s> Seda näitavad nad ka tähtede fotosfääris , aga minu teada on seal raske elus olla . </s> <s> Siin on Mäe tuum põrgulikult radioaktiivne . " </s> </p>
<p> <s> " Ja kust see tuleb ? </s> <s> Ja mis eelmiste ekspeditsioonidega juhtus ? </s> <s> Mis Megaboyga juhtus ? " </s> </p>
<p> <s> " Aborigeenid pistsid nahka . " </s> </p>
<p> <s> Vandusin ropult . </s> </p>
<p> <s> " Ma olen ka väga vihane , sest kaudselt vastutasin oma meeste eest , ükskõik milline geneetiliste katastroofide kogu te olete . </s> <s> Siin ei ole ühtegi energiaallikat , siin ei ole elu , siin ei ole ... siin ei ole üldse midagi , mis meile natukegi ohtlik võiks olla . </s> <s> Ainult mõistatused ... </s> <s> Ja mehed kaovad . </s> <s> OK , mõned võib võõrplaneetlaste kaela ajada , aga mitte kõik . </s> <s> Myrmiidid on siin miljon aastat ringi kaevanud ja pole targemaks saanud . " </s> </p>
<p> <s> " Ja meil on kõigest neljas ekspeditsioon . </s> <s> Võib-olla me läheneme üldse valest otsast ? " </s> </p>
<p> <s> " Kas on mõnest otsast lähenemata ? </s> <s> Kui sul on mõni idee , mis on eilsest süütusest rohkem väärt , anna märku . </s> <s> Seni ole vait . </s> <s> Lähme otsime Kolmanda üles . " </s> </p>
<p> <s> Suunasin tanki mäkke tagasi . </s> <s> Käik oli kohati ummistunud , ent võtsin hoogu ja rammisin läbi . </s> <s> Jõudsin tunnelisse , kus Ronald tulistanud oli . </s> <s> Õnneks oli suur osa peegeldustest kadunud , käik nägi välja nagu halvastivalatud pudel seestpoolt , aga see oli tavalise kirenduvate kujutiste rohkusega võrreldes talutav vaatepilt . </s> <s> Siin-seal eespool turritasid sulanud klaasist välja robotite jäänused . </s> <s> Liikusin edasi , kuni samuti rusudega täidetud teise otsani , keerasin tagasi , et Ronaldist mitte liiga kaugele minna . </s> <s> Viimane oli hakanud otsima käiku , et minna sinnapoole , kus Raoul enne oli seisnud . </s> <s> Leidsin ka siit ühe käigu alguse , suutsin kuidagi tanki kitsale karniisile manööverdada ja end läbi suruda . </s> </p>
<p> <s> " Teine , leidsin külgkäigu , liigun tagasi Kolmanda algse asukoha poole . " </s> </p>
<p> <s> " OK . </s> <s> Ma peaksin ka varsti läbi saama . </s> <s> Miks Megaboy tankist väljus ? " </s> </p>
<p> <s> " Ei tea . </s> <s> Oletada võib , et tahtis vaadata mingit käiku , kuhu tank ei mahu . " </s> </p>
<p> <s> " Kas te ei leidnud jälgi ? " </s> </p>
<p> <s> " Leidsime , isegi ühe skafandri sitakoti leidsime . </s> <s> Siis oli üks hiljuti kokkuvarisenud embrüo-tüüpi koobas , ja kõik . " </s> </p>
<p> <s> " Varing ? </s> <s> Jäi alla ? " </s> </p>
<p> <s> " Otsisime . </s> <s> Kurat , skafandri jõuväljale ei oleks seegi midagi teinud . </s> <s> Leekur oli tal kaasas , ka välja oleks ta saanud . </s> <s> Neutriinolokaator oleks ta leidnud ükskõik kust . </s> <s> Kadunud . </s> <s> Hajunud . " </s> </p>
<p> <s> Olin liikunud umbes selle kohani , kus Raoul enne oli . </s> <s> Eemalt lähenesid tuled , ka Ronald oli läbi . </s> </p>
<p> <s> " Baas , kas Kolmanda signaal on alles ? " ütlesin sõrme suuremal võimsusel hoides . </s> </p>
<p> <s> " On teil probleeme ? " tuli kajav ja kähisev vastus . </s> <s> " On küll . </s> <s> Niipalju kui peegeldustest aru saab , umbes teie oma lähedal . " </s> </p>
<p> <s> " Umbes ... </s> <s> Aitäh , palju kasu oli . </s> <s> Teine , sa võta galerii suunal kolm , mina võtan viiel . </s> <s> Pool kilomeetrit , siis kas kohtume , või siia tagasi . " </s> </p>
<p> <s> Juhtisin tanki ahenevasse käiku , üritades jälgi leida . </s> <s> Tavalisel moel neid ei olnud , pigem otsisin murdunud kristalle ja muud taolist . </s> </p>
<p> <s> *** </s> </p>
<p> <s> Järgnevast kolmest päevast on mul väga segased mälestused . </s> <s> Mulle tundus , et sõitsin terve igaviku mööda käike , et ma ei ole elus muud teinudki , kui enda tundmatuseni moonutatud peegeldusi vahtinud ja järjest väiksemaks jääva lootusega sideindikaatorit jälginud . </s> <s> Keeldusin tagasi minemast , elatusin sellest , mis skafander andis , hoidsin end medikamentidega üleval ja muudkui otsisin selle koha läheduses , kus Raouli viimati nähti . </s> </p>
<p> <s> Lõpuks , kui hallukaid nägema hakkasin , magasin paar tundi , teatasin Baasi , et vastupidiselt kõigile eeldustele olen elus ja jätkan otsinguid . </s> </p>
<p> <s> Kui otsisin uut käiku tunnelis , mis avanes suuremaks saaliks , mis omakorda oli ilmselt keskse kanjoniga ühenduses , nägin korraks ka Ronaldit ja Mandarit ringi müttamas . </s> </p>
<p> <s> " Hau , Esimene . </s> <s> Kuule , kas eeskirjade punkti " kõik sõduri maised jäänused tuleb omastele saata , kui ta on sellekohast soovi avaldanud ja vastavad isikud nimetanud " tuleb tõlgendada nii , et ka skafandrist väljavisatud sitakotid tuleb saata ? " </s> </p>
<p> <s> " Tuhat aastat vana nali , sa kusekramp , " urisesin ainult vastuseks . </s> </p>
<p> <s> " Oh , ma tahtsin ainult kontrollida , kas su huumorimeel on alles . </s> <s> Kohtume X-punktist vasakul poole tunni pärast . " </s> </p>
<p> <s> Läbisin kaks galeriid , mis kahtlaselt tuttavad tundusid , kuigi kaardil ei olnud , ja liikusin X-punkti ( see tähendab koha , kus Raouli viimati nähti ) ümbert kokkulepitud koopa suunas , oodates Ronaldi või Manguse nähtavale ilmumist , kui läbi vajusin . </s> <s> Seda oli ennegi juhtunud ja Mäe nõrgas gravitatsioonis ei olnud see mingitel tingimustel ohtlik . </s> <s> Kukkusin siiski ka läbi alumise koopa põranda ja siis leidsin , et aitab , lülitasin sisse turbiinid ja maandusin pehmelt . </s> </p>
<p> <s> " Teine , olen kaheksasada meetrit allpool . " </s> </p>
<p> <s> Vastust ei tulnud . </s> <s> Kavatsesin üles tagasi lennata , ent enne jäi pilk peatuma ühel harukäigul , mis tundus olevat teist värvi . </s> <s> Suunasin tanki sinnapoole ja ronisin välja . </s> <s> Kõik detektorid olid oma töö teinud , ainuke , mis tavalisest erineva signaali andis , oli gaasianalüsaator . </s> <s> Tirisin siis ta pesast välja , võtsin ka leekuri turellilt ja seadsin sammud kitsasse käiku . </s> <s> Gaasi konsentratsioon oli suurem kohe sealsamas avanevas koopas , mille laest vonkles alla paarisentimeetrine voolik . </s> <s> Käisin hoolikalt detektoritega kõik seinad üle , mitte midagi tavalisest erinevat . </s> <s> Mitte üht teist väljapääsu . </s> <s> Kust persest sai siia see gaas ? </s> <s> Voolik ? </s> <s> Uurisin seda lähemale minemata skanneriga , tulemus oli mõneti jahmatav — helisagedusvõnkumised . </s> <s> Muidugi see pseudoelus mägi muutus aastasadade jooksul , võttes aeg-ajalt vägagi kummalisi kujusid , ent seni polnud me avastanud elektrilisi signaale . </s> <s> Pöörasin skannerit alla ja üles ja nagu arvata oli , katkes too kummaline anomaalia paar meetrit eemal kasvuga kaasatriivinud maagikänkra juures , mille ümber oli tekkinud aktiivne metamorfoosivöönd . </s> <s> Kirusin ja mõtlesin , kas minna tanki juurde parema analüsaatori järele . </s> <s> Pidin juba peaaegu õhku tõusma , kui muigasin — andsin skafandri juhmivõitu tehisintellektile korralduse see võnkumine sobivas tugevusdiapasoonis mu kõrvaklappidesse lasta . </s> </p>
<p> <s> *** </s> </p>
<p> <s> Nähtamatu klaverimängija lasi nagu pooljuhuslikult sõrmedel üle klaviatuuri libiseda , võttis noodi siit , teise sealt . </s> <s> Flöödimängija , kes teda armunud pilgul jälgis , põimis tasast viit sinna vahele . </s> <s> Keegi libistas sõrmed üle harfi , samuti sõbralikult jälgides , mida teised teevad . </s> <s> Klaverimängija otsis mingeid ammu unustatud viise , midagi sellist oli mulle mänginud Maya , püüdes anda aimu , äratada üles viise , mis kõlasid Planeedil siis , kui ookeanid olid veel sinised ja tasandikke kattis mets . </s> <s> ( Maya — vaene neiu on juba tuhat aastat surnud ; ainus naine , keda kunagi armastanud olen . ) </s> <s> Oli see trummilööja või kauge äike ? </s> <s> Midagi oli meenunud , miski tuli tagasi , sõrmed leidsid viisi , passaazh passaazhi järel muutus mäng võimsamaks , sümfoonia võidutses . </s> <s> Tormituul keerles ümber mängijate , kevadine äike keerutas ammu surnud saastas , raske värske vihm täitis maagilise kuminaga tolmuks pudenenud seemneid , kaskaadidena langes maagiline viis , murdes ajastute surnud kesti , nad hakkasid kasvama , sirgusid rohelistena vastu äikesetiinet taevast , kus lõõmas hele noor päike . </s> <s> Ma kuulsin Elu , see tõusis pillide vibreerivast kõlast ( nüüd mängisid juba arvukad orkestrid ) , uhas kirvendavate lainetena üle tundmatute planeetide laavaväljade , viljastades neid , nirises pisaratena uuretesse , pannes kaljud valust punguma . </s> <s> Viiulite hele staccato-toon muutus tabamatult keerukaks , näidates , et siin sünnib teadvus ... ja siis olin taas üksi . </s> </p>
<p> <s> *** </s> </p>
<p> <s> Voolik või juhe langes alla , pudenes tolmuks . </s> <s> Analüsaator ei näidanud läheduses mitte üht signaali , ent kaugemal , igal pool oli elu . </s> <s> Koopa peeglid olid tuhmunud , kõik oli harjumatult raske . </s> <s> Püüdsin aru saada , palju aega on möödunud , olin korraga pööraselt väsinud , nii et uni kippus vägisi peale , süstisin endale kiiresti erguteid , seedisin mõru mõtet , et mind oli totaalselt lolliks tehtud . </s> </p>
<p> <s> Stopp , kell ei saa rikkis olla ! </s> <s> Mitte kunagi mitte kellelgi ei ole meie pealuusse istutatud kellad valetanud . </s> <s> Ent signaalid olid täielik abrakadabra . </s> <s> Mul kulus paarkümmend sekundit taipamaks , mida kell mulle õieti öelda tahab — isegi galaktilised aastad , mis " süsteemsuse huvides " , st. nalja mõttes kellale juurde olid lisatud , olid muutunud . </s> </p>
<p> <s> Kus ma olin ? </s> <s> Kõigi seadmete kõik näidud erinesid nendest , mida olin jälginud enne toda neetud mulinat . </s> <s> Tasapisi hakkas tekkima viha . </s> <s> Mind on tillist tõmmatud ! </s> <s> Kaalusin pööraseid oletusi , kuidas oleks olnud võimalik mind otse suure massi seest hüpersiirata ja millisel tsivilisatisoonil võis selline tehnika olla . </s> <s> Ei , see jäägu nüüd küll viimaseks oletuseks . </s> <s> Kui väga tahta , on teisigi võimalusi peitust mängida , ent kuidas põrgu päralt skanner midagi ei näidanud ? </s> <s> Persse , selle selgitame kohe välja . </s> <s> No oodaku nad ! </s> <s> Kontrollisin skafandri kaitsegeneraatoreid ja leekurit , lükkasin skanneri lähidistantsile ja tormasin reaktiivide abil tuldud teed tagasi . </s> </p>
<p> <s> Järgmine üllatus tabas mind käigust väljumisel . </s> <s> Tanki ei olnud . </s> <s> Mitte et sellest eriti lugu oleks olnud , niikuinii oli ta rohkem kola ja mu raske tagumiku kandmiseks , ent kuidas kuradi moodi ta siit minema viidi ? </s> <s> Olin ta ju automaatselt lukustanud , mis tähendas lähenejale äärmiselt suuri ebameeldivusi . </s> <s> Kõige sandimast järeldusest ei olnud enam pääsu — ma polnud enam tõesti Kristallmäes . </s> </p>
<p> <s> Maandusin , et mõtteid koguda ja komistasin kaljut katnud mustal lögal . </s> <s> Ülalt tilkus seda juurde . </s> <s> Tilkus ? ! </s> <s> Kontrollisin koostist — vesi pluss lahustunud soolad . </s> <s> Vist isegi maigutasin , siis taipasin veelkord kontrollida gaasikoostist , millest olin esimese kiiruga üle libisenud . </s> <s> Istusin kivile — siin oli atmosfäär ja pealegi elamiskõlblik . </s> <s> Kontrollisin ka selle üle , et igal pool läheduses , mõnesaja meetri kaugusel oli elu . </s> </p>
<p> <s> Siis vist hakkaski mul esimest korda veidi kõhe . </s> <s> Nagu enamik leegionäre , olin kosmoses hulkunud , võidelnud , joonud , keppinud ja sigatsenud nii kaua , kui mäletasin . </s> <s> Lapsepõlv ja pere olid kadunud nii kaugele aegade uttu , et mõnikord kahtlesin , kas need üldse minu mälestused on . </s> <s> Meil oli täiesti ükskõik , kas me elame või sureme . </s> <s> Sajandeid ja aastatuhandeid — ja mõned tõeanäosusreeglite õnnetud eirajad meist sadu aastatuhandeid — olime jälginud elu ja mõistuse hääbumist , tähtede kustumist ja üha uute juba enne algust tüdinud tegijate tulekut ja kustumist . </s> <s> Ainukesed hirmud olid seotud teadvuse lõksusattumisega nii , et lõbu enam ei ole , aga surra ka ei saa ... </s> </p>
<p> <s> Hõljusin aegamööda ülespoole . </s> <s> Väga ligikaudu vastasid siinsed koopad kristallmäele . </s> <s> Jõudsin kanjonisse , aga seda enam ei olnud . </s> <s> Süngete kõrgusesse kaduvate kristallseinte ja kõikvõimalikes suundades üksteise peal asetsevate ainult nõrgas garvitatsioonis üleval püsivate peegliladestuste asemel olid madalad murenevad voored , mille ülemine laugem osa oli kaetud rohu ja põõsastega . </s> <s> Kuristiku põhi oli lage ja pime , aga siin voolas käre mägioja ja kivid olid kaetud samblaga . </s> <s> Üle sinise , mõne valge pilvetupsuga taeva liugles paar lindu . </s> <s> Asi oli nii tobe , et isegi ropendamine ei aidanud . </s> <s> Kaitseriivistasin leekuri , lülitasin skafandri hingamismehhanismi välisõhule ja hakkasin edasi minema . </s> </p>
<p> <s> Eriti ei imestanud , kui nägin kaljusse põletatud suurt noolt kirjaga : " Siiapoole . </s> <s> Ja kõnni , ära lenda — see aitab sul mõtteid koguda . " </s> </p>
<p> <s> Laskusin maha ja läksin juhatatud suunas , pidades kirjutajat parajaks sadistiks , sest järsul rajal ronida polnud põrmugi lihtne . </s> </p>
<p> <s> Jõudsin üles , nähtavus polnud eriti suur , sest olin ikka veel hiigelsuure kraatri põhjas . </s> <s> Eemalt , paarisaja meetri kauguselt põõsaste vahelt tõusis suitsu . </s> <s> Kaalusin korra ohtu ( vulkanism ? lahingrelvad ? mateeriamuundur ? ) , ent siis tuli kogu olukord ette nii ebareaalsena mõnest lapsepõlve seiklusjutust , et lõin mõttes käega ja astusin lähemale . </s> <s> Mind oleks olnud imelihtne viimase poole tunni jooksul maha koksata , kui see kellegi eesmärk oleks olnud . </s> </p>
<p> <s> Lõkke ümber pakkudel istus kaks meest , kolmas vedeles eemal loomanahal . </s> <s> Üks neist vaatas üles , kui põõsastest välja astusin , ja tõusis irvitades . </s> </p>
<p> <s> Vaatasin teda nagu ilmutist . </s> </p>
<p> <s> " Megaboy ? " </s> <s> Ta oli kergelt päevitunud ja ta ei kandnud skafandrit . </s> </p>
<p> <s> " Saa tuttavaks , " ütles mu vana sõjakaaslane häirimatult . </s> <s> " Xanter Dee Doo , kolmanda ekspeditsiooni kommodoor . " </s> <s> Ta pöördus teise mehe poole ja tutvustas mind . </s> <s> Siis osutas käega magajale . </s> <s> " See purjus mölakas on Raoul . </s> <s> Ja võta see tobe skafander maha , esimese ekspeditsiooni poisid elavad siin juba aastaid , midagi sinuga ei juhtu . " </s> </p>
<p> <s> Vist vaikisin minuti , siis röögatasin leekurit haarates . </s> </p>
<p> <s> " Mecc Buerrero , kood beeta ? " </s> </p>
<p> <s> " 528 249 645 603. </s> <s> Vastus DFKRTU . " </s> </p>
<p> <s> " 419 328 549 194 , " vastasin automaatselt . </s> </p>
<p> <s> " 594 495 210 130. " </s> </p>
<p> <s> " UIBX 3428. " </s> </p>
<p> <s> " Omega 11. " </s> </p>
<p> <s> ID-koode ei anna võltsida , nende lahtimuukimiseks kuluks rohkem aega , kui universiumil eksisteerida on jäänud . </s> <s> Megaboy oli ehtne . </s> <s> Ohkasin ja hakkasin skafandrit maha ajama . </s> </p>
<p> <s> " Kuidas Strocker ja Leroy elavad ? " küsis Xanter mulle sarve ulatades . </s> <s> Sisu oli võrdlemisi kange puskar . </s> </p>
<p> <s> " Põevad . </s> <s> Eriti peale meie meeste kadumise algust . </s> <s> Kihla vedada ei taha , aga kui kõik ülejäänud on siin , siis küll nad ka varsti tulevad . " </s> </p>
<p> <s> " Kõik inimesed on siin . " </s> <s> Xanter osutas laias kaares ümbrusele . </s> <s> " Noor planeet noore päikese ümber . </s> <s> Ei ühtki mõistuslikku olendit . </s> <s> Selle aja jooksul ei ole meie detektorite ulatuses , see tähendab kogu kohalikus galaktikas toimunud mitte ühtegi hüpersiiret . </s> <s> Poisid ehitavad laborit , et ruumi vektoreid mõõta . </s> <s> Kui see , mida oletame , tõeks osutub , oleme mingis teises universumis . " </s> </p>
<p> <s> Sain skafandri maha ja tundsin , et tosin sarvetäit segu ja Raouli kõrvale nahale maanduda on uue maailmaga tutvuse alustamiseks just sobiv taktika . </s> </p>
<p> <s> *** </s> </p>
<p> <s> " Joomine tuleb maha jätta , " arvas hauatagune hääl mu voodi peatsi juures . </s> </p>
<p> <s> Tegin silmad lahti ja vaatasin Ronaldit , kes seisis ja mulle külma rahuga ämbrist vett kaela kallas . </s> <s> Tundsin end värisevat , jõudu ei olnud üldse ja kogu situatsioon oli nii absurdne , et pidin peaaegu nutma hakkama . </s> <s> Endale truuks jäädes leidsin kohasema olevat tasakesi ropendada . </s> </p>
<p> <s> " Ma ei ole juba kaks päeva midagi joonud , " teatasin kibedalt . </s> <s> " See on mingi viirushaigus . </s> <s> Loodetavasti saad ka sina selle . " </s> </p>
<p> <s> Rolandi irvitus kadus ja paistis , et ta ei tunne end oma tavalises sõiduvees . </s> </p>
<p> <s> " Jaksad seista ? </s> <s> Ma teen sulle uue pesa . " </s> </p>
<p> <s> " Kohmetunud Ronald on midagi uut . " </s> </p>
<p> <s> Ajasin end püsti ja tundsin , et maailm käib ringi , vajusin tugitooli . </s> <s> Ronald rebis voodist välja märjad linad ja laotas uued . </s> </p>
<p> <s> " Miks sa , masohhist , rohtu ei võta ? " </s> </p>
<p> <s> " See saab ühel päeval niikuinii otsa . " </s> </p>
<p> <s> " Sünteesime lisa . " </s> </p>
<p> <s> " Optimist-kummipea . </s> <s> Aga kui süntesaatorit valmis ei saa ? " </s> </p>
<p> <s> " Siis on aega põdeda küll . " </s> <s> Ta ulatas mulle kannu . </s> <s> Jõin selle tühjaks , kuigi mahl oli soe ja juba kergelt käärima läinud . </s> <s> Võtsin laualt ka mõned puuviljad ja üritasin süüa , kuigi isu ei olnud selle määrani , et suutäis ringi käis , seda enam , et kurk oli paistes ja valutas . </s> </p>
<p> <s> " Sellepärast ma sind siis näinud ei olegi . </s> <s> Aga üldiselt aja end nüüd jalule , kas oma jõududega või tapjaseerumi abil . </s> <s> Siin ei ole kaks aastat midagi juhtunud ja nüüd hakkab kõik korraga toimuma . </s> <s> Raoul ilmselt tahab mateeriamuundurit katsetada , mäest on tunda tõukeid ja vanad olijad kinnitavad , et see eelneb sellele , kui keegi tulema hakkab , ja Zkaar ja Mandar on enda arust mingi teooria kokku keeranud , mis mingit mõtet omab , ja Osgood on kadunud . " </s> </p>
<p> <s> Ajasin end püsti ja kõikusin dushshi alla , sest olin end põhjalikult läbi higistanud . </s> <s> Lasin endale sooja vee joa pähe , ise seinast kinni hoides ja hüüdsin Ronaldile : </s> </p>
<p> <s> " Mida see nende teooria endast kujutab ? " </s> </p>
<p> <s> " Sina saad sellest ehk aru , oled vist kunagi matemaatikat õppinud sellel määral , et üle kümne arvutamiseks ei pea sokke jalast võtma . </s> <s> Ma saan sõnades aru , et aine ja väli , elu ja surm , tühjus ja teadvus on superuniversiumi struktuuris üks ja seesama , ainult kui võtta maatriksist välja määramatuspunktid , ent sellest , kuidas ... </s> <s> Lühidalt , nad arvavad , et Kristallmägi on kuidagi seotud või ongi uute universiumite generaator , et ta moduleerib temasse sattunud elu järgi uusi universumeid . </s> <s> Me ei tea ju , kuidas ja miks töötab Võrelainetus , kus universumid sünnivad . </s> <s> Kuivõrd kontiinumite vektorid ei ühti , oleme meie oma elu ja mälestustega üks püsiv sündmus , mis siis klassikalise mudeli teisest neljanda ja võib-olla ka kuuenda kihini annab korrelatsiooni koonduvaks tõenäosuseks " 1 " . </s> <s> Kui ma vaatan võrrandeid , saan ma neist aru , aga ... </s> <s> Ühesõnaga , meie amööbist esivanema unenäo järgi viisteist miljardit aastat tagasi loodud maailmas püsivad meie tulekud ajaliselt õiges järjestuses , ainult tempo on ruuteksponentsiaalselt kiirenev ja varsti peaks saabuma informaatiline neksus ja siis katkeb ühendus pesamaailmaga igaveseks ning modulatsioon hakkab degradeeruma , teisisõnu areneb see maailm edasi loomulikku teed . </s> <s> Sellele , kas Kristallmägi on looduslik või tehislik , ei saa me enne vastust , kui keegi õpib kontiinumite ja universumite vahel liikuma . </s> <s> Igatahes on täiesti võimalik , et kuna elu ise ei teki , on terve see kõiksus meie päralt , kui me vaid ellu jääme . " </s> </p>
<p> <s> Seedisin neid ideid ja huvitaval kombel ei saanudki neist peavalu . </s> <s> Käskisin oma kehal end nüüd kokku võtta ja haigus ära lahendada . </s> <s> Jõin ja sõin veel ning enam ei tundunudki elu nii trööstitu . </s> </p>
<p> <s> " Räägiks Osgoodist — ma olen mures . </s> <s> Ta on viimasel ajal imelikult käitunud . </s> <s> Minu arust ei ole ta kellegagi kuude kaupa rääkinud ja keegi ei tea , on ta midagi söönud . " </s> </p>
<p> <s> Ronald järas pirni ja tegi , et ei kuule . </s> <s> Külm jutt käis südame alt läbi — nad olid ta juba maha kandnud . </s> </p>
<p> <s> Väljas algas mingi kisa ja madin . </s> </p>
<p> <s> " Appi ! " kostis tasakesi kommunikaatorist . </s> <s> Haarasime Ronaldiga mõlemad leekurid ja tormasime välja . </s> <s> Meie majad või pigem onnid olid ehitatud lagendikule laisalt voolava jõe kaldale . </s> <s> Silmanurgast nägin , et ka teiste majade rõdudele ja ustele tekkis relvastatud uudistajaid . </s> </p>
<p> <s> Keset platsi lamas maas mees ja püüdis end ära lohistada teda ikka ja jälle puskleva tohutu härja eest . </s> <s> Elukal oli süsimust nahk , teravad sarved ja kindel tahe lamajast pulbrit teha . </s> <s> Ta silmad hõõgusid vihaselt ja suust tilkus sülge . </s> <s> Pisut õnnetu mõte see tal ju oli , sest läbirääkimistes pole leegionärid eriti tugevad , selle asemel anti peaaegu korraga vähemalt kümnest suunast tuld . </s> <s> Jäime hiljaks , sest ilmselt kulus meil väljumiseks rohkem aega , pealegi olin haigusest nõrk . </s> </p>
<p> <s> " Uhh , " ütles Ronald relva langetades , ka tema polnud tulistanud . </s> </p>
<p> <s> " Olen korra näinud , kuidas rott sattus kivipurustajasse . " </s> </p>
<p> <s> " See siin oli lihtsalt pisut suurem ? " </s> </p>
<p> <s> Osa naharäbalaid keerles veel õhus , üks kõrbenud lihatükk maandus rõdul meie lähedal . </s> <s> Mitmelt poolt jooksid inimesed maaslamaja poole . </s> </p>
<p> <s> " Kust see pull siia sai ? " küsisin Ronaldilt . </s> <s> Ilmselt meid ei vajatud , nii et istusin , või pigem varisesin rõdul olevasse tooli . </s> </p>
<p> <s> " See tegelane seal maas on Cordes . " </s> </p>
<p> <s> " Aa , " taipasin . </s> <s> " Tegeleb põllumajandusega . " </s> </p>
<p> <s> " Täpsemalt karjakasvatusega , nagu sa näha võisid . " </s> </p>
<p> <s> " Ma kujutlesin , et selle aja peale ta tunneb oma ametit ? " </s> </p>
<p> <s> " Need on , ütleme , tootmisraskused . " </s> </p>
<p> <s> " Ma olen eluaeg vihanud , kui töö kallale tuleb . " </s> </p>
<p> <s> Mehed olid maaslamaja kanderaamile tõstnud ja läksid meie välihaigla poole . </s> </p>
<p> <s> " Kuidas temaga on ? " küsis Ronald kommunikaatorist . </s> </p>
<p> <s> " Peale nende hädade , mis tulenevad tema enda lollusest ja on talle täiesti paras , pole tal häda midagi , " kuulsin vaikset vastust . </s> </p>
<p> <s> Siis maailm värahtas , hetkeks oli kogu taevas täis tuld . </s> <s> Ronald oli silmapilk jalul , hüppas üle rõduääre alla ja püüdis , nagu paljud teised vaateväljas , aru saada , mis õieti juhtus . </s> <s> Vandusin ja läksin hoopis sisse , et skafander selga ajada , kuna kiirgusindikaatorid andsid häire , teel hüüdsin teate ka teistele , sest kuna olin kõrgemal , sain nivoo kätte tõenäoliselt esimesena . </s> <s> Siis rappus maa . </s> <s> Kiirustasin ja tundsin , kuidas lähen üleni higiseks , ja siis jõudis kohale lööklaine . </s> </p>
<p> <s> " See on lõunas , seal , kus Raoul mateeriamuundurit käkerdab . " </s> </p>
<p> <s> Sain skafandri lõpuks selga , koperdasin välja . </s> <s> Eemal tõusis üks kuju taeva poole . </s> </p>
<p> <s> " Oota , Angus . </s> <s> On keegi veel , kes ka kesta selga on saanud ? " </s> </p>
<p> <s> Me ei oodanud vastust ära , vaid lendasime plahvatuskeskme poole , kust tõusis taevasse kurjakuulutav seenekujuline pilv . </s> <s> Me katsime need kilomeetrid vähem kui minutiga . </s> </p>
<p> <s> " Kella kümnes , " osutas Angus . </s> </p>
<p> <s> Üks räbaldunud kogu viipas . </s> <s> Angus pikeeris ja järgneva minuti kuulsid kõik veidrat ühepoolset vestlust , millest ma sain aru niipalju , et Raoul keeldub ära tulemast , kuigi ükskõik mis nimi anda neile kõrbenud räbalatele , mis ta riietuse moodustasid , kiirguskaitseefekt oli neil igatahes null . </s> <s> Tegin plahvatuskoha ümber tiiru ja vilistasin . </s> <s> Liigagi hästi end õigustanud ettevaatusest olime Raouli oma elukohast eemale kupatanud ja kuna ta kaugele ei viitsinud minna , oli ta lihtsalt suurema mäemassiivi taha oma polügoni üles löönud ; ilmselt oma seadmeid õigesti hinnates lülituse ajal ka sobivalt eemal olnud . </s> <s> Nüüd ei olnud seal enam midagi , kaljud olid sulanud ja keset seda kohta , kus aparaat oli olnud , oli hiigelsuur must risttahukas . </s> </p>
<p> <s> Veel viis-kuus tegelast , kes riidesse olid saanud , lendasid lähemale , eemalt tuli teisigi . </s> </p>
<p> <s> " Raoul , kuuled sa juba ? " </s> </p>
<p> <s> " Plahvatus viis kõrva peast , " kähvatas Angus . </s> </p>
<p> <s> " Ühesõnaga , kiirgusimpulss tegi ta kommunikaatori kristallidest salatit , " lisas keegi pika taipamisega tegelane , vist Backhar . </s> </p>
<p> <s> " Ta küsib , mis muundurist järel on ? " </s> </p>
<p> <s> " Naljavend . </s> <s> Mingit muundurit siin enam pole . </s> <s> Mis suur must kärakas see on ? " </s> </p>
<p> <s> " Tootmisjääk . </s> <s> Tegin iriidiumi , näe siin . " </s> </p>
<p> <s> Ilmselt oli Angus talle varukomplekti pähe toppida jõudnud . </s> </p>
<p> <s> " See on tal käes , " pistis Angus vaikselt . </s> <s> " Umbes kahesajagrammine tükk . " </s> </p>
<p> <s> Uurisin musta risttahukat . </s> </p>
<p> <s> " Faasist väljas — metaaine . </s> <s> Kakssada tuhat tonni . </s> <s> Miks ta üks-neli-üheksa suhtega on ? " </s> </p>
<p> <s> " Milline ta siis olema peab ? " kähvatas Raoul . </s> <s> " Ma tahtsin teada , mispidi ta vaakumist välja tuleb . " </s> </p>
<p> <s> Lõpuks ronis Raoul Angusele selga ja nad kadusid asunduse poole tagasi . </s> </p>
<p> <s> " Kas sa oma kõntsa ära ka koristad või jätad siia tulevastele põlvedele ? " jõudsin küsida , kui uus hädakisa eetris mu tähelepanu endale tõmbas . </s> <s> Tundsin , kuidas skafandri regeneratsioonikiht mu higi kallal luristas ja meenutasin igivana needust — et sa elaksid huvitavatel aegadel . </s> </p>
<p> <s> " Pärdikufarm ! </s> <s> Nad on lahti ja punuvad . " </s> </p>
<p> <s> Kallutasin end vasakule ja panin ümber metsa minema , teised järel . </s> </p>
<p> <s> " Kus kurat on Cordes ? " röökis Mesak , farmi pealik . </s> </p>
<p> <s> Kaks-kolm häält seletasid läbisegi , mis temaga juhtunud oli . </s> <s> Selle aja peale olin jõudnud farmi kohale . </s> <s> Plahvatus oli maha murdnud puid ja lõhkunud hooneid . </s> <s> Ka tara oli maas ja inimahvid tormasid paanikas dzhunglisse . </s> <s> Lendasin farmist üle ja nägin ainsa pilguga , et päästa pole midagi . </s> <s> Andes endast parima , võtsin kaks elukat kaenlasse ja viisin tagasi , laskusin lagendikule katuseta hoone ees . </s> </p>
<p> <s> Mesak tantsis seal kahemeetrise kaikaga ringi ja üritas takistada viimaseid ahve ära jooksmast . </s> </p>
<p> <s> " Kas küla on terve ? " küsis ta mult üle õla . </s> </p>
<p> <s> " Oma viga , et loomaaaia Raoulile nii lähedale tegid . " </s> </p>
<p> <s> Viskasin püütud ahvi teiste sekka . </s> </p>
<p> <s> Eemal metsas ragises miski , keegi tõmbas tulesihi . </s> </p>
<p> <s> " Mina olin siin esimesena , " urises Mesak . </s> <s> " Ja see ei ole loomaaed . " </s> </p>
<p> <s> Ka teisest suunast kostis mingi prahvatus ja tõusvad leegid . </s> <s> Mehed maandusid igas küljes . </s> </p>
<p> <s> " Kurat võtaks selliseid abilisi ! " </s> </p>
<p> <s> Meie mandumine oli niigi hirmunud loomadele viimaseks piisaks , ootamatult sööstsid nad millestki hoolimata edasi . </s> <s> Korraga olime Mesakiga mõlemad selili maas , käpad trampisid meist üle ja siis olid nad läinud . </s> <s> Minul polnud sest suuremat , kui porine jalajälg keset kiivriklaasi , ent Mesakit tasus vaadata ja meelde jätta , kui ta end porist üles ajas . </s> </p>
<p> <s> " Loo neile intellekt , tee neile elamine , ole isa ja ema eest — ja nemad kõnnivad sust üle ! " </s> <s> Mesak põrutas põgenejate teel paar puud pilbasteks , mis mõistagi ainult hoogu lisas ja üritas mitmehäälse hirnumise saatel , ka ise kõveralt muiates , silmi sopast puhtaks pühkida . </s> </p>
<p> <s> " Püüame kinni ? " uurisin , kui jälle häält teha suutsin . </s> <s> " On neil jälitusseadmed sees ? " </s> </p>
<p> <s> " Kõigil ei ole , " vandus Mesak , ta oli end veetünni alla sättinud ja üritas pesta . </s> <s> " Ja enne tuleb tarad parandada , kui ma ei taha laialiaetud kätega siin igaveseks hernehirmutiseks ees seista . </s> <s> Te kuradid kustutage parem see tuli ära . </s> <s> Doc , kuidas Cordesiga on ? " </s> </p>
<p> <s> " Mul on lõikuspidu , " teatas küsitu . </s> <s> " Aastate vältel eimidagi ja nüüd kaks ohvrit . " </s> </p>
<p> <s> " Sinu ohvrit . " </s> </p>
<p> <s> Ja siis kostis kõrgeima prioriteedi kutsung . </s> </p>
<p> <s> " Meile on külalisi ! " </s> </p>
<p> <s> Mehed tardusid , siis kehitasid õlgu , ka mina olin hämmastunud . </s> </p>
<p> <s> " Tulekust teatatakse , aga miks häirekanalil ? " </s> </p>
<p> <s> " Te peate seda nägema — milline figuur , millised rinnad — oehhh !!! " </s> </p>
<p> <s> Vaatasime üksteisele sekundi otsa , siis startisin maksimaalkiirendusel , nähes veel silmanurgast , kuidas Mesak skafandrit võtma tormab , läkastades tolmupilves , mille meie mootorid üles keerutasid . </s> </p>
<p> <s> Eeter oli korraga täis kilkeid ja hõikeid , registreerus ka üks uus kutsung . </s> </p>
<p> <s> " Noh , mis te siin seisate sellise moega , nagu ma peaksin kohe hakkama striptiisi tegema ? " </s> </p>
<p> <s> Naise hääl oli pisut väsimusest kähe , ent muidu meeldiv sensuaalne bariton . </s> </p>
<p> <s> Uus huilgamislaine . </s> </p>
<p> <s> " Kurat , mehed , häbenege . " </s> <s> See oli Monica pisut solvunud hääl . </s> </p>
<p> <s> " Ma saan muidugi aru , et te neljakesi teete kõik , mis suudate , ent isegi mööndustega ei saa öelda , et meie seksuaalelu eriti täisväärtuslik oleks , " õiendas keegi vastu . </s> </p>
<p> <s> " Sinul kindlasti mitte . </s> <s> Nii purjus nad enamasti ei ole . " </s> </p>
<p> <s> " Kuule , kuidas need ahvid ikka intelligentseks läksid ? " </s> </p>
<p> <s> Ja samas vaimus edasi . </s> <s> Kuna olin oma tehnikat paremini hoidnud ja häälestanud kui enamik teisi , sain karja ees paraja edumaa . </s> </p>
<p> <s> Laskusin nii kiiresti , kui vähegi julgesin , riskimata konte murda , meie nõndanimetatud tervituslõkke platsile . </s> <s> Sattusin just hetkeks , kui äsja lõhangust ( ja teisest universumist ) väljaroninud naine skafandrit maha ajas . </s> </p>
<p> <s> " Kutid , ongi striptiis . " </s> </p>
<p> <s> " Ooo-bööö . " </s> </p>
<p> <s> Näha oli , et ta tunneb end natuke abitult . </s> <s> Lükkasin kiivri kuklasse ja astusin lähemale . </s> </p>
<p> <s> " Olen Oz van Gild , neljanda ekspeditsiooni kommodoor . </s> <s> Need veidrad kahejalgsed on ... nojah , läbisegi kõigist neljast ekspeditsioonist . </s> <s> Ja neid tuleb veel . " </s> <s> Osutasin skafandrimootoritest ulguvale taevale . </s> </p>
<p> <s> " Stella-Al'Derredas . </s> <s> Viienda ekspeditsiooni leegionär . " </s> <s> Ta kõhkles . </s> </p>
<p> <s> " Kood 789-258-658 ? " aitasin teda ise . </s> </p>
<p> <s> " 124-348-672 ... " </s> </p>
<p> <s> Ta ohkas , kui lõpetasime . </s> </p>
<p> <s> " Olete kõik siin ? " </s> </p>
<p> <s> " Peaaegu . </s> <s> Tähendab , siia jõudnud on kõik , niipalju , kui kontrollida suudame . </s> <s> Mõnele pole see asi istunud sel määral , et nad on end tapnud , mõne puhul ei tea , kas tegemist on olnud õnnetuse või tahtlikkusega . </s> <s> Mitu aastat on möödunud neljandast ekspeditsioonist ? " </s> </p>
<p> <s> Ta silmadesse tekkis huvi . </s> </p>
<p> <s> " Kolmkümmend kuus . </s> <s> Ja teil ? " </s> </p>
<p> <s> " Kaks . </s> <s> Zkaar , Mandar , kas kuulsite ? " </s> </p>
<p> <s> " Sööda kohe arvutisse , " kostis lähemale trügiva Zkaari hääl kommutaatorist . </s> </p>
<p> <s> " Te peate meile andeks andma . </s> <s> Selle karja peale on meil neli naist , nii et kogu lugupidamise juures nende vastu — me vajame vaheldust . " </s> </p>
<p> <s> Uus huilgamiste laine — jäärakust ronis välja veel üks naine . </s> </p>
<p> <s> " Zirda ? " </s> </p>
<p> <s> " Stella , hei . </s> <s> Kena sind näha . </s> <s> Kui sa kolme päeva eest kadusid ... " </s> </p>
<p> <s> " Ma olen siin olnud viisteist minutit . </s> <s> Lisaks muule jamale on siin tegemist mingite ajamoonutustega , " ohkas Stella . </s> <s> " Hea uudis on see , et me saame siin populaarseks . " </s> <s> Ta osutas keeled ripakil vahtivale karjale . </s> </p>
<p> <s> Kisa kaljudel tõusis orgastiliste kõrgusteni . </s> </p>
<p> <s> " Veel kaks ! " </s> </p>
<p> <s> " Meie õnnepäevad , " pistsin vahele . </s> <s> " Oli teil naisi rohkem või on see kõik ? " </s> </p>
<p> <s> " Peaaegu ainult naised ongi , " märkis Zirda kibedalt . </s> <s> " Keegi ajusurnu teaduste akadeemiast raalis välja , et feminiinne alge peaks ehk paremini tolle inimeste neelaja probleemiga hakkama saama . " </s> </p>
<p> <s> Eemal hüples Zkaar tulijate ümber ja küsitles neid tulekuaegade üle , siis tormas minu juurde . </s> </p>
<p> <s> " Kommodoor , parem kuuluta välja üldhäire . </s> <s> Kontiinumineksusel võib käigustik kokku variseda ... </s> <s> Ma tean , universum võib ka olemast lakata , aga sinna ei saa me midagi parata , " lisas ta kiiresti , nähes , et tahan vaielda . </s> <s> " Pealegi värinaid on iga tuleku puhul tunda , seekord muide eriti tugevasti , aga aegruumi koes ei ole me muutusi täheldanud . </s> <s> Kõik B-baasi ja bussiliin käima , on minu ettepanek . " </s> </p>
<p> <s> Noogutasin aeglaselt , siis võtsin häirekanalil sidet . </s> </p>
<p> <s> " Kommodoorid , kuulsite ? </s> <s> Teeme ? " </s> </p>
<p> <s> Mõned nõustuvad möhratused . </s> </p>
<p> <s> " OK , üldhäire , evakuatsioon , transport . </s> <s> Liigutage ! " </s> </p>
<p> <s> Vaatasin ringi . </s> </p>
<p> <s> " Olgu , need , kes olid esimesed , jäävad siia . </s> <s> Maailm on karm , vajan ainult kümmet . </s> <s> Teised , võtke need äsjaleitud aarded kaasa , ajage need veidrad masinavärgid , mida bussideks nimetate , käima , ja kaduge siit ! " </s> </p>
<p> <s> Üks mees ronis kurust välja , vaatas seltskonda hindavalt , siis pöördus minu poole . </s> <s> Tema järel tuli kuus naist . </s> </p>
<p> <s> " Oz ? </s> <s> Viienda ekspeditsiooni kommodoor Held Hanguist . " </s> <s> Ta vaatas veelkord lahkuvat seltskonda ja viipas oma inimestele . </s> <s> " Laevas tundsin ma end nagu haaremi omanik , siin nagu bordelli direktor . </s> <s> Kas olete kogu aeg siin passinud ? " </s> </p>
<p> <s> " Ei , sündmuste tempo kiireneb . </s> <s> Ruuteksponentsiaalselt muide . " </s> </p>
<p> <s> " Seda ma kartsin , meie ajataju ei klappinud , " pomises ta , kuulates poole kõrvaga , kuidas Zkaar talle oma teooriat seletab . </s> </p>
<p> <s> " On teil neid veel ? " </s> </p>
<p> <s> Ta osutas bussile , mis enamiku seltskonnaga üle nõrvaku hõljus , vaikselt kõrgust kogudes . </s> </p>
<p> <s> " Kümmekond . " </s> </p>
<p> <s> " Te vajate neid , " teatas ta süngelt , olles olukorda seedinud . </s> <s> " Kuigi ma soovitaks enamiku koos reisijatega õhku lasta . </s> <s> Ei olnud võimalik takistada palverännakut . </s> <s> Arvasime , et meil on kolm aastat edumaad , aga ... " ta pöördus Zkaari poole . </s> </p>
<p> <s> " Saad sa öelda , palju meil tegelikult on ? " </s> </p>
<p> <s> " Täpselt mitte enne , kui olen teie kellade signaalid arvutisse sisestanud . </s> <s> Aga — Mandar , mis ütled ? " </s> </p>
<p> <s> " Peast ... </s> <s> Oi , värdjalik maailm ! </s> <s> Kahest minutist kahe tunnini , kui 99%-lise tõenäosusega arvestada . " </s> </p>
<p> <s> " Palverändurid ? " küsisin halba aimates . </s> </p>
<p> <s> Kurust vooris nüüd inimesi nagu turismigruppe vaatamisväärsuste juures tähistatud rajal . </s> </p>
<p> <s> Held noogutas . </s> </p>
<p> <s> Tal ei olnud vaja midagi lisada , sest peale viimaste hämmastunud , vaiksete ja ettevaatlike , kuid tõsiste , usaldusväärsete ja korraliku varustusega leegionäride tulekut ei kulunud poolt minutitki , kui veerel seisid kummalistes rüüdes kapsastunud kogud . </s> </p>
<p> <s> Nad langesid põlvili ja suudlesid mulda , kiskudes skafandreid seljast . </s> </p>
<p> <s> " Jumal , sa oled meid juhtinud tõotatud maale ! </s> <s> Kiidetud olgu sinu nimi , sinu riik tulgu , sinu tahe ... " </s> </p>
<p> <s> " Kas kogu see padikond on selline rämps ? " </s> </p>
<p> <s> " Otsutades nende järgi , kes selleks ajaks koos olid , kui meie ära tulime , pole sa veel midagi näinud . " </s> </p>
<p> <s> Heldi sõnadest õhkuv malanhoolne lootusetus pani mu oigama . </s> </p>
<p> <s> Kätega vehkiv tegelane selgitas mulle midagi tükk aega , enne kui taipas , et ma ei kuule teda . </s> <s> Ta harutas skafandri lahti selliste liigutustega , et mul oli viimasest kahju . </s> </p>
<p> <s> " Tere , minu nimi on Ungeer Loon Loond . </s> <s> Hästi , see ei näe välja küll päris selline , nagu ma ootasin , ent kindlasti on see üks ütlemata hea maailm . </s> <s> Vaadake , kuigi mind metropoli poliitilised ringkonnad viimasel ajal ei tunnista , suudan ma kindlasti aidata teil hästi toimiv ühiskond üles ehitada ja reguleerida suhted partnertsivilisatioonidega . </s> <s> Kas te ütleksite mulle , kes on siin juht ja kuidas ma linna pääsen ? " </s> </p>
<p> <s> Osutasin vaikides bussi poole , andes kommutaatori kaudu karmi käsu tegelase vaimset seisu kontrollida . </s> </p>
<p> <s> " Kas kuidagi oleks võimalik mu pagas kätte saada ? " küsis tegelane üle õla , sellal kui kutid ta üsna hoolimatult üle juba tõusva parda sisse toppisid . </s> </p>
<p> <s> Vaatasin Heldi poole , viimane langetas pilgu , kuigi me mõlemad teadsime , et ega tema selles süüdi pole . </s> </p>
<p> <s> Kahes reas astusid vaikides eemale kummalist ringikujulist embleemi kandvad kogud , moodustasid isekeskiski ringi ja hakkasid laulma , heites aeg-ajalt vihaseid pilke põlvitajate poole . </s> </p>
<p> <s> " Kas te kontiinumi vektoreid olete mõõtnud ? " </s> </p>
<p> <s> Noormehe näol oli haiglane entusiasm , tema käest hoidis kinni , taipasin , mitte teismelisena välja nägev , vaid tõesti verinoor plika . </s> <s> Saatsin nad käeviipega Zkaari juurde . </s> </p>
<p> <s> Kahekümne sekundi pärast kuulsin plika nuttu . </s> </p>
<p> <s> " Ma tahan koju ! " </s> </p>
<p> <s> " Ise sa toppisid end minuga kaasa ! " </s> </p>
<p> <s> " Jah , aga ma lootsin , et sa saad kuulsaks , pealegi oli mu kasuisast kõrini ... " hääled kadusid bussi suunas . </s> </p>
<p> <s> Üks tegelane startis skafandirmootorite unnates ja kadus kaugusse . </s> </p>
<p> <s> " See on autist-anarhist , rohkem me teda ei näe . </s> <s> Loodetavasti , " seletas keegi inimestest . </s> <s> " Istus kogu aeg nina nurgas ja vaikis . </s> <s> Närvidele käivad sihukesed . </s> <s> Kas see on tõsi , et jumal räägib siin läbi iga elava suu ? " </s> </p>
<p> <s> Minu vastust saab kvalifitseerida ainult raskekujuliseks jumalateotuseks , sellal kui ta suunava jalahoobiga bussi poole läkitasin . </s> </p>
<p> <s> Sõnelus , ja enne kui aru sain , tulistas ka Held . </s> </p>
<p> <s> Buss kiirustas minema , mehed hiilisid lähemale , uurides , kas peale kolme hambuni relvastatud kuju tuleb veel teisi tulistamishimulisi , aga käsi üleval hoides tuli ainult tavalisi väärandeid . </s> </p>
<p> <s> " Revolutsioonilised kommunistid , " mühatas Held jalaga tuhas sobrades . </s> </p>
<p> <s> Selline sürrealistlik taevaväravate plagiaat jätkus kaks tundi , meie rahvaarv kasvas kümnekordseks , siis ei tulnud kümne sekundi jooksul kedagi ja siis värises maa . </s> </p>
<p> <s> Enne , kui kukkuda jõudsin , tõstsid skafandri mootorid mu õhku , ent kõik jäi vaikseks . </s> <s> Vaatasin ringi ja pilk jäi pidama Zkaari näol . </s> <s> See oli kirjaldamatust valust ja vihast viltu , silmad tumenenud , huuled valged . </s> </p>
<p> <s> " Mis on ? " </s> </p>
<p> <s> " Need ... need sitapead , rämps , kõnts , saast . </s> <s> Olendid , kelle olemasolugi on kuritegu . </s> <s> Ma imestasin , miks selles maailmas on nii palju lootusetut umbset värdjalikkust , nii palju nõmedat , sihitut halba , niipalju hingetut kurjust . </s> <s> Miks kogu areng on kohati nagu ajukääbuse jõhker nali . </s> <s> Meie jaoks viimased läbijad mõjutavad maatriksit eelmistest rohkem . </s> <s> Vastus sõidab seal . " </s> </p>
<p> <s> Ma ei ole teda kunagi varem nutmas näinud . </s> </p>
<p> <s> *** </s> </p>
<p> <s> Pühkisin näolt verd ja ajasin end püsti . </s> </p>
<p> <s> " Oled sa terve ? " </s> <s> Raoul seisis suitsevat raketiseadet käes hoides eemal tunnelisuul . </s> </p>
<p> <s> Katsusin oma luud-liikmed üle . </s> </p>
<p> <s> " Suhteliselt . " </s> </p>
<p> <s> " Mis nad mõtlesid ? " ta libistas käe üle aastaid tagasi mateeriamuunduri plahvatusel saadud armide , uurides purustatud laipu teeveerel . </s> </p>
<p> <s> Kehitasin õlgu . </s> </p>
<p> <s> " Nad olid hirmul ja lootusetud . </s> <s> Midagi nad ei mõelnud . </s> <s> Miks sa leekurit ei kasutanud ? " </s> </p>
<p> <s> " Neil oli detektor . </s> <s> Tõmbasin kõik hüperenergiaseadmed maha . " </s> </p>
<p> <s> " Aa . </s> <s> Gamma Kaks , tule meile järele , " ütlesin kommunikaatorisse . </s> </p>
<p> <s> " Mis sa naerad ? " küsis nüüd Raoul , kes oma seadmeid aktiveeris . </s> </p>
<p> <s> " Äh , laste hääled . " </s> </p>
<p> <s> " Need on tal jälle juhtruumis ? </s> <s> Kurat , ma ei saa ikka sellest üle , kui nad tekkima hakkasid . </s> <s> Tead , mul ei ole kunagi lapsi olnud , nii et see pisike kummaline minu nägu olend on ... nojah . </s> <s> On sul lapsi olnud ? " </s> </p>
<p> <s> " Jah , väga ammu . " </s> </p>
<p> <s> Raoul vaatas mind pikalt . </s> </p>
<p> <s> " Vana sõber , ma tean , et sa ei taha sellest rääkida , ja ma ei ole sul seljas trampinud kõigi nende aastasadade jooksul , mis ma sind tunnen , ent meie maailm on muutunud ja vanad tabud ei kehti . </s> <s> Sa oled meist oma igivanade kogemustega üks kogenumaid . </s> <s> Me lahkume sellelt planeedilt tõenäoliselt igaveseks . </s> <s> Ehk jätaks mõned kompleksid maha ? " </s> </p>
<p> <s> Muigasin . </s> </p>
<p> <s> " Ei suutnud ma neid jätta eelmisse universumisse ... </s> <s> Olgu , korjame koli kokku . " </s> </p>
<p> <s> " Mis sa nendega nii kaua rääkisid ? " </s> </p>
<p> <s> " Ma selgitasin neile , et isegi praegu viiksime nad mõnda asundusse või mistahes sobivale planeedile , mis ei asu siinses galaktikas . </s> <s> Et nad võivad kas pundis teistega tugipunktide loomisel abiks olla , koos meiega elu levitamisel abiks olla või lihtsalt oma asjadega tegelda . " </s> </p>
<p> <s> " Mis nad vastasid ? </s> <s> Miks nad tulla ei tahtnud ? " </s> </p>
<p> <s> " Usklikud ... </s> <s> Ma olen alati arvanud , et see on vaimuhaigus . </s> <s> Nad tahtsid vormida seda ilma oma ideede kandjaks . </s> <s> Nad nägid seda omal viisil . </s> <s> Nad ei allu otsusele ja kõik . </s> <s> Kogu see jutt , et see maailm tuleb omapead jätta ... " </s> </p>
<p> <s> " Kogu aeg sama möla , ainult erinevas soustis — neil on terve universum mängida , läinud mujale . " </s> <s> Ta mõtles natuke . </s> </p>
<p> <s> " See on vist tõesti ainult religiooniga seletatav tajuhäire — jumal on andnud neile just selle maailma ja vaidlus lõpeb . " </s> </p>
<p> <s> " Ja nüüd on nad tuhk . " </s> <s> See oli Ronald luugiveerelt . </s> </p>
<p> <s> " Palju ? " </s> </p>
<p> <s> " Neli . " </s> </p>
<p> <s> " Jeah . " </s> <s> Ta hõikas kommunikaatorisse . </s> </p>
<p> <s> " Raadiovaikuse lõpp , kõik on käes . " </s> </p>
<p> <s> " Ongi nii ? </s> <s> Poisid on tubli tööd teinud . " </s> <s> Ka Raouli hääles oli rõõmus kergendus . </s> </p>
<p> <s> " Te ei usuks , aga see autist-anarhist saadi kätte Kuult . " </s> </p>
<p> <s> " Ta läks skafandrimootoritega Kuule ? " </s> </p>
<p> <s> " Võimalik ju . </s> <s> See võttis tal ilmselt nädalaid aega , aga kui ta täpselt arvutas , jõudis kohale . " </s> </p>
<p> <s> Viskasime koli sisse ja küsisin : " Centaure , kas kaevan arvuti sisse ? " </s> </p>
<p> <s> " Arvan , et võib , " tuli vastus . </s> </p>
<p> <s> " Paljud on läinud ? " tundis Raoul huvi . </s> </p>
<p> <s> Ronald heitis käega radari poole . </s> </p>
<p> <s> " Enamik on startinud . </s> <s> Naised alustasid ka meie laeval stardiprotseduure . </s> <s> Centaure oma meestega jääb veel valvesse juhuks , kui me oleme valesti lugenud , ja siis on ainult robotid järel . </s> <s> Ja ainult viis kommodoori jäävad teadma Maa asukohta , siia galaktikasse ei jää kedagi . " </s> </p>
<p> <s> " Jah , nii me kokku leppisime , " pomisesin . </s> </p>
<p> <s> " Mandari punt läheb kohe hüperruumi , " ütles Raoul radarit vaadates . </s> </p>
<p> <s> " Kas me kohtume kunagi ? " </s> <s> Ronaldi küsimus oli nii retooriline , et keegi me ei vaevunud vastama . </s> <s> Pärast viiesekundilist vaikust tegi ta seda ise . </s> </p>
<p> <s> " Noh , me hakkame regulaarselt külastama Seitset Asundust . </s> <s> Loodame , et need lollakad , kelle sinna maha panime , suudavad ökosüsteeme käigus-elus hoida . </s> <s> Kurat , ma kahtlen siiamaale , kas selle kolmekümne päraprotsendi geneetiline materjal oli ikka seda väärt , et kaasa võtta ... </s> <s> Asundusi ei saanud rohkem olla , kuna viimase laevaga saabunud tegelased ei ole nagu meie , et kolme paariga alustades suudavad kultuuri luua . </s> <s> Kuigi ma oleks eelistanud suuremat punti . </s> <s> Nojah , aga siis suudaksime vähematele planeetidele elu levitada ... " </s> </p>
<p> <s> " Sa lihtsalt ei suuda kujutleda , et enne , kui lisaks oma lastele paljundame kaasavõetud genomaterjali , on sul ainult kolme naise vahel valida . " </s> </p>
<p> <s> " Äh . " </s> </p>
<p> <s> Eemal kerkis tolmusammas . </s> </p>
<p> <s> " Nii , nüüd ei ole pinnal enam midagi peale Raouli käpardlikkuse tunnismärkide . </s> <s> Mis su kolakast siis saab ? " </s> </p>
<p> <s> Nüüd oli Raouli kord õlgu kehitada . </s> </p>
<p> <s> " Jääb siia mu ebaõnnestunud katse igaveseks monumendiks . </s> <s> Tervest Saturni ühest satelliidist jäi ainult rõngakujuline prahiriba järele , kui üritasime sarnast käkki olematusse tagasi saata . </s> <s> Ta on pseudostabiilne . </s> <s> Kui kontiinum ta sünkroniseerib , peaks ta ühel päeval lihtsalt kaduma — plops . </s> <s> Selleks kulub küll mõned miljonid aastad , nii et kui need Cortesi juurest ärajooksnud pärdikud ühel päeval tõesti tsivilisatsiooni loovad , on neil võib-olla vähe imestamisainet . </s> <s> Aga selle aja peale peaks ta igal juhul nii degradeerunud olema , et isegi kui nad selle näiteks antimateeriaga õhivad , ei juhtu suuremat midagi . " </s> </p>
<p> <s> " Läksime , siin pole enam midagi . </s> <s> Mis sa seal veel nõiud ? " </s> <s> Ronald oli laeva õhku tõstnud , Maa vajus allapoole . </s> </p>
<p> <s> " Sünkroniseerin infot , ta hakkab ju üritama kontakti võtta , kui kohalikele tekib seadmeid , mis on võimelised digitaalinfot vastu võtma . </s> <s> Arvutil pole vahevöös midagi häda , küll ta meie teated sobivasse vormi valab . </s> <s> Ta on veel paar minutit kättesaadav , kontrollin . " </s> </p>
<p> <s> " Miks sa seda viimasel minutil pead tegema ? " </s> </p>
<p> <s> " Ah , see on ammu tehtud , lihtsalt igaks juhuks vaatasin , et sinna midagi liigset ei jäänud ... </s> <s> Kurat , mu päeviku koopia ... " </s> </p></div1>
    </body>
  </text>
</TEI>
</teiCorpus>
</teiCorpus>
