<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maa ja armastus 3 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maa ja armastus 3 </head>
<p> <bibl> <author> <s> Arno Kasemaa </s> </author> </bibl> </p>
<p> Romaan </p><div2 type="alaosa"><head> 3 . </head>
<p> <s> Aastad olid läinud märkamatult ning Tagavälja Villemist oli kasvanud noormees , heledate vurruudemetega nina all ning lõual . </s> <s> Ainult silmad olid jäänud niisama siniseks ja nukraks , nagu kunagi lapsena , kui ta Tereesega liivaaugus mängimas käis . </s> <s> Ka nüüd said nad seal kokku , kuid mitte enam lühikesel lõunatunnil nagu varem , oma mängutalu ehitades , vaid õhtuti , kui päevased tööd juba tehtud olid . </s> <s> Ka simlit ei võtnud Villem enam liivaauku kaasa , sest ta ei mänginud teda ammu enam . </s> <s> Villemil oli nüüd tema lapsepõlveunistus – viiul – mida ta poognaga mängis . </s> <s> Kuigi Tagavälja Mari oma kõige nooremat poega haritud meheks tahtis kasvatada , ei läinud see tal ometi mitte korda . </s> <s> Ajad olid endiselt rasked ning talu ei toonud midagi sisse , vähemalt mitte sel määral , et poega linna kooli oleks võinud saata . </s> <s> Ja kui Villem juba paar aastat niisama kodus oli , polnud tal endal ka enam õiget tahtmist õppima hakata . </s> <s> Koolimineku asemel hakkas teda ahvatlema hoopis mereleminek . </s> <s> Ta tahtis võõraid tundmatuid maid näha ning raha teenida , et oleks , millega ükskord oma isiklikku elu alustada . </s> <s> Kui ka muud lapseea ihked ja soovid olid ununenud või olude sunnil maha maetud , siis soov Tereesega abielluda ei läinud meelest . </s> <s> Seda kandis ta hinges edasi . </s> <s> Ta oli seda endale ning Tereeselegi tõotanud ja tahtis seda ka täita . </s> </p>
<p> <s> Ka Tereese polnud enam laps . </s> <s> Kuigi Villemist paar aastat noorem , oli ta neiuikka jõudnud varem kui teised õed . </s> <s> Mustlaslikult tõmmu nahaga , tumedate lokkis juuste ning suurte elavate pruunide silmadega köitis ta otsekohe kõikide tähelepanu . </s> <s> Ja kui külapoisid Ann-Leena pruulitud puskarit käisid joomas ning vintis peaga saunakaldas lillutasid , ei pannud nad teisi Vaherpõllu tüdrukuid tähelegi , vaid püüdsid aina Tereesega naljatada , sest teist niisugust prinki iludust polnud ei Kivinõmme ega ka Väliku külas . </s> <s> Kuid Tereese lükkas kõikide lähenemiskatsed tagasi , sest temal oli südames heledapäine Tagavälja Villem , kes teda juba lapsena naiseks oli lubanud võtta . </s> <s> Villem polnud nii nagu teised külapoisid , kes kahekesi jäädes otsekohe ligi tikkusid ja suudelda tahtsid . </s> <s> Temaga võis Tereese terve õhtu liivaaugu kaldal lamedal kivil istuda , ilma et Villem midagi lubamatut oleks üritanud . </s> <s> Tereese oleks vahel isegi tahtnud , et Villem teda pisutki teiste poiste moodi oleks kohelnud , sest ta tundis temaga kõrvuti istudes tihti imelikku pakitsevat rahutust endas , mis sundis poisile ligi liibuma . </s> <s> Kuid Villem vist ei taibanud seda , sest miks ta muidu Tereesesse suhtus , nagu oleksid nad ikka alles lapsed , kes liivaaugus kunagi mängutalu ehitasid . </s> <s> Tõsi küll , ka Villem võttis teda mõnikord oma sülle istuma ning suudleski , kuid see polnud ikkagi see , mida Tereese ihkas . </s> <s> Ta oleks tahtnud midagi enamat , mis teda oleks erutanud , südame kiiremini põksuma pannud ja keha kuumaks kütnud . </s> <s> Kuid siiski oli Villemiga kahekesi kangesti hea olla . </s> <s> Ta oli ainuke , keda Tereese ei kartnud ning ka ainuke , kes teda ei vihanud . </s> <s> Maast madalast oli ta pidanud teisi inimesi pelgama , sest kodus vihkasid teda kõik . </s> <s> Seepärast ta Villemisse nii sügavalt kiinduski . </s> <s> Villem oli talle nagu mingi kants , tugi või varjupaik . </s> <s> Villemis ei kahelnud ta kunagi . </s> <s> Kõik see , mis tuli temalt , oli hea ja õiglane . </s> <s> Temalt sai ta nagu elamiseks jõudu . </s> <s> Kuid enam ei leidnud ta temaga kohtumisest täit rahuldust . </s> <s> Kusagil alateadvuses pakitses midagi , mis otsis väljapääsu , kihutas tagant kusagile minema , midagi nimetut otsima , seda , mida ta Villemi juurest ei leidnud . </s> <s> Ja see tegi Tereese meeletuks , tegi ta rahutuks , tihti isegi tigedaks ja tõrksaks . </s> <s> Ta teadis vähe mehe ja naise vahelistest suhetest . </s> <s> Ta ei olnud sellel teemal kunagi endast vanemate õdedega vestelnud , sest Vaherpõllul ei olnud kombeks üksteise ees oma südant avada . </s> <s> Kaksikõde Leonooregi oli Tereesele võõras . </s> <s> Õde suhtles ainult emaga ning kandis Tereese peale keelt ja kui Tereese seda Leonoorele kord ette heitis ning juustest sakutas , kaebas õde ka selle emale ära ning Ann-Leena uhmerdas Tereese tagumiku selle eest rihmaga läbi . </s> <s> Tereese vihkas võrdselt nii ema kui ka Leonooret . </s> <s> Ja nõnda kasvasid Vaherpõllul kõik lapsed omaette , üksteist mõistmata , üksteist armastamata , üksteise hädadele kaasa tundmata , nagu polekski nad ühe ema ja isa lapsed . </s> <s> Aina pidid nad ennast küünte ja hammastega tugevamate vägivalla ja ülekohtu vastu kaitsma , sest Vaherpõllul ei saanud muidu läbi . </s> <s> Miks see nõnda oli , vaevalt et selle üle keegi pead murdis , õigemini – pead murda oskaski . </s> <s> Seal lihtsalt elati ilma armastuseta , üksteist vihates ja see oligi kõik . </s> <s> Võib-olla oli selles süüdi Vaherpõllu ise oma kiviste ja liivaste põldudega , mis ei olnud helde oma harijaile , võib-olla sünge ja tume , rändrahne täis Kivimäe kuusik , kus südasuvelgi oli niiske ja pime , aga võib-olla olid süüdi ka Vaherpõllu inimesed ise , kellel oli rinnus kalk ja kõva süda , mis ei lasknud neil oma lapsi armastada . </s> <s> Mornid ja sünged olid Vaherpõllu inimeste näod , sõnatult möödusid nad üksteisest , noor ja lustakas meel oli nendele võõras . </s> <s> Vaherpõllul elas igaüks oma elu , tegeles oma mõtete ja tunnetega , ilma et oleks kedagi teist oma südameasjadesse pühendanud . </s> <s> Vaherpõllu ei olnud helde oma lastele . </s> <s> Ta nõudis rohkem kui andis ja seepärast kippusid nad aina laia maailma . </s> <s> Aliide ja Elviira olid juba läinud , äraminekust rääkisid omavahel ka Leo ja Volli . </s> <s> Mõlemad tüdrukud lahkusid kodunt , ilma et oleksid oma minekust eelnevalt kellelegi sõnakestki lausunud . </s> <s> Nad läksid salaja , jumalaga jätmata , nagu lahkutakse mingist juhuslikust võõrastemajast , kus on vaid ajutine eluase . </s> <s> Ei teadnud õed-vennad , ei teadnud ema ja isa , kuhu nad läksid või millega tegelesid . </s> <s> Mahajääjad ei kurtnud neid taga , ei võtnud kordagi nende nime hiljem suhu ega muretsenud nende käekäigu pärast . </s> <s> Samuti ei oodanud keegi neid tagasi . </s> <s> Võib-olla et Vaherpõllu Ann-Leena oma südames lapsi taga igatses , kuid seda ei saanud keegi kunagi teada , sest tema kramplikult kinnipigistatud suu ning tigedalt vilkuvad silmad ei reetnud tema sisemaailmast midagi . </s> <s> Kiiresti toimetas ta hommikust õhtuni toa , lauda ja aida vahet , tõi allikast vett , askeldas loomadega ning valmistas perele süüa . </s> <s> Kunagi ei kurtnud ta , et ta tööd tehes väsis , keegi ei teadnud , et ta kunagi oleks olnud haige , ja keegi ei näinud teda ka voodis pikutamas , sest ta oli hommikul esimene ja õhtul viimane . </s> <s> Seepärast jäi lastele mulje , et ema kunagi ei magagi . </s> </p>
<p> <s> Oli karge kevadeõhtu . </s> <s> Päike oli laskunud silmapiiri taha ja punane veretav laik teisel pool jõge Paalipere kõrge kuusiku kohal näitas , kuhu ta oli kadunud . </s> <s> Tereese ja Villem istusid liivaaugu kaldal laial kivil . </s> <s> Siia tulid nad ikka , nii kaua kui nad mäletasid . </s> <s> Villemi päevitunud nägu oli mehistunud , esimest korda pani Tereese seda tähele . </s> <s> Ka liivaauk , kus alles mõni aasta tagasi asus Villemi suur talumajapidamine hoonete , karjatara , keldri ning õunaaiaga , oli märkamatult rohtunud . </s> <s> Praegu kasvas selle kohal juba küünrapikkune vaher . </s> <s> Kõik oli toimunud nagu üleöö , ilma et kumbki seda tähele oleks pannud . </s> <s> Jah , enam ei olnud nad lapsed . </s> <s> Villem oli juba kaheksateist ning kavatses suveks merele minna . </s> <s> Kunagi , aastaid tagasi , oli ta lubanud Tereese naiseks võtta ja ta tahtis oma lubadust täita , enne aga laeval raha teenida ning siis Tereesega abielluda . </s> <s> Seda ta täna õhtul ütlema tuligi . </s> <s> Aga millegipärast oli tal raske sellest rääkima hakata . </s> <s> Ta teadis , et tema minekuplaan Tereesele ei meeldinud , ja seepärast ei saanudki ta alustada . </s> <s> Kuid ta pidi , sest juba nädala pärast lahkub ta kodunt ning sõidab Tallinnasse , nii oli kapteniga kokkulepe. Villem võttis tüdruku kevadistest tuultest pisut kareda käe ning vaatas talle silma . </s> <s> Tereese pani tähele , et Villemi silmad olid ikka samasugused nagu kunagi aastate eest . </s> <s> Niisama sinised ja põhjatud nagu kevadine kõrge taevas . </s> <s> Kui ka kõik muu oli muutunud , siis silmad olid jäänud samaks . </s> <s> Tereese oli neid silmi ikka imetlenud , sest ühelgi teisel ei olnud selliseid . </s> <s> " Tereese , " alustas Villem tasa , peaaegu sosinal : " Ma sõidan nädala pärast ära , Tallinnasse , lähen suveks laevale . </s> <s> Seda ma sulle ütlema tulingi . " </s> <s> Tereese vaatas oma kõrval istuvale poisile otsa , nagu ei saaks ta aru , mis talle praegu öeldi . </s> <s> Tegelikult polnudki see enam mingi uudis , sest sellest minekust oli juba varemgi juttu olnud , aga et Villem seda praegu nii ootamatult ütles , pani see teda jahmatama . </s> <s> Ja korraga oli Tereesel tunne , et keegi nagu lõikas järsku neid ühendavad sidemed jõhkralt ja hoolimatult läbi ning lahutab nad ära . </s> <s> Juba lapsepõlvest peale , nii kaugele kui kumbki neist mäletas , olid nad koos . </s> <s> Nad olid sedavõrd teineteisega seotud , et ei kujutanud elu ette ilma teineteist nägemata , ilma teineteisega kokku saamata . </s> <s> Lapsepõlve sõprusest oli märkamatult saanud armastus , puhas ja kirgas armastus , millist võivad tunda ainult väga noored inimesed , kes ise on veel siirad , puhtad , süütud ja rikkumata . </s> <s> Ja nüüd peavad nad teineteisest lahku minema terveks pikaks suveks . </s> <s> Tereese arvates oli see lausa kohutav . </s> <s> Tereese nihutas enda poisile veelgi lähemale ning põimis oma käed ümber Villemi päevitunud kaela . </s> <s> " Villem , kui kallis sa mulle oled . " </s> <s> – " Sina mulle samuti , " sosistas poiss . </s> <s> Ja esimest korda ühinesid nende huuled armastava mehe ja naise suudluseks . </s> <s> Nad olid varemgi suudelnud , kuid mitte kunagi nii nagu praegu . </s> <s> Ikka oli see olnud nagu naljaga pooleks , pigem laste mäng . </s> <s> Täna aga tundsid mõlemad , et mäng on lõppenud ja nad on noor naine ja noor mees , kes teineteist ihaldavad . </s> <s> Eriti selgesti tajus seda Tereese . </s> <s> Seepärast tundus ka Villemi minek terveks suveks nii talumatult raske . </s> <s> " Villem , kallis , ära mine , ära jäta mind üksinda . </s> <s> Ma kardan , " halises Tereese ja võttis poisil kaela ümbert veelgi tugevamini kinni . </s> <s> " Miks sa kardad ? </s> <s> Keda ? </s> <s> Kas minu pärast ? " – " Ei , enda pärast . </s> <s> Kas ma suudan sind oodata , kuni sa tagasi tuled . </s> <s> Ma mõtlen , ausana oodata , nii nagu praegu , kui sind enam minu kõrval ei ole . " </s> <s> – " Aga sa ju armastad mind ? " vastas Villem , kes ei suutnud taibata , miks Tereese enda pärast kartis . </s> <s> " Armastan , kuid ikkagi kardan . </s> <s> Ma ei ole nii tugev kui sina , kes endast võitu saab , kui ainult tahab . </s> <s> Villem , kallis , mõtle veel järele , enne kui lähed . </s> <s> Sa tuled ju alles sügisel , sinna on nii palju päevi . </s> <s> Ma ei jaksa sind nii kaua oodata , väsin enne ära . </s> <s> Mis siis saab ? " – " Aga mina ei väsi , " vastas Villem ja vaatas tüdruku tumedatesse silmadesse , milles peegeldus tõsine hirm . </s> <s> Kuidas ka Tereese Villemit veenda ei püüdnud , jäi poiss oma otsuse juurde kindlaks . </s> <s> Tema läheb merele , teenib raha ning tuleb siis Tereeset kosima . </s> <s> Nii on ta ka oma vanematele lubanud ja ta ei muuda seda . </s> <s> Isegi uue viiuli lubas välismaalt kaasa tuua . </s> <s> Kuid Tereeset ei lohutanud miski . </s> <s> Tema tahtis , et Villem jääks , oleks tema kõrval , sest siis ei karda ta kedagi ega midagi . </s> <s> Kaua istusid nad liivaaugu kaldal laial kivil karges kevadöös ning suudlesid ja kallistasid . </s> <s> Tereese otse põles poisi järele , kuid Villem ei läinud lubatud piiridest kaugemale . </s> <s> Seda aga ei mõistnud Tereese . </s> <s> Kuidas suutis poiss ennast niimoodi vaos hoida , kuigi ta tüdrukut armastas . </s> <s> Kui Tereese lõpuks tuppa läks ja voodisse heitis , puhkes ta nutma . </s> <s> Ta surus oma kuuma , õhetava näo patja ning nuttis kaua ja lohutamatult , isegi teadmata , miks . </s> <s> Ta oleks tahtnud juba täna õhtul Villemi omaks saada , kuid noormees tegi , nagu ei märkakski ta seda . </s> <s> Võib-olla ei tunne ta hiljem enam kunagi midagi niisugust poisi vastu nagu praegu . </s> <s> Ja Tereesel oli sellest hirmsasti kahju . </s> <s> Ehk ei olegi Villem talle sügisel enam nii armas kui täna õhtul . </s> <s> Niisuguste mõtetega Tereese lõpuks uinuski . </s> </p>
<p> <s> Kui Umboja Juku meheikka jõudis , hakkas vanemaid , eriti aga ema , vaevama poja naisevõtu küsimus . </s> <s> Kuigi Juku oli juba kahekümnene , ei olnud Almiira veel märganud , et poiss ühegi tütarlapse vastu huvi oleks tundnud , rääkimata mingist lähenemiskatsest . </s> <s> See täitis ema südame murega . </s> <s> Ei võinud ju ometi lubada , et Umboja ükskord võhivõõraste inimeste kätte läheb . </s> <s> Seepärast oli vaja pojale naist , kes talle lapsi sünnitab . </s> <s> Kui ema Jukuga sel teemal kõnelust püüdis alustada , vedas poiss oma suumulgu totrale irvitusele ning saatis ema pikemalt mõtlemata sinna , kuhu keegi ei lähe . </s> <s> Poiss käitus üldse veidralt , mis emale põrmugi ei meeldinud . </s> <s> Ta oleks tahtnud poega näha tarmuka töömehena , kellest tulevikus Umboja vääriline peremees saaks , mitte niisugune uimupea , laisk ja naistega ümberajaja nagu vana Mihkel . </s> <s> Kuid Juku paistis olevat isast veelgi armetum . </s> <s> Peale lorilaulude meisterdamise ei tundnud ta millegi muu vastu huvi . </s> <s> Aina hulkus küla mööda , jorises oma roppe laule , naerust rõkkav poistekari järel , ning tegi muidki lollusi . </s> <s> Kunagi ei võinud kindel olla , et ta mõne tobedusega hakkama ei saa . </s> <s> Igasugusest tööst hoidis ta kõrvale . </s> <s> Seepärast otsustas siis ka ema pojale naise ära võtta , kuna ta nägi , et poiss sellega ise hakkama ei saa . </s> <s> Aga kuidas ka nutikas Almiira ei pingutanud , ei tahtnud poja naisevõtust mitte kuidagi asja saada . </s> <s> Kõik vähegi ema arust sobivad tüdrukud ütlesid otsekohe ära ega teinud Jukust enam väljagi , kui selgus , et tal naisevõtu mõtted peas mõlguvad . </s> <s> Ei aidanud ka rohked kingitused . </s> <s> Need võeti küll vastu , kuid muus asjas olid neiud tohmaka poisi lähenemiskatsetele järeleandmatud . </s> <s> Lõpuks jäi Almiira pilk peatuma Putkala Loona õel , lapsega tüdrukul – Ainal . </s> <s> Arukese poolest ei paistnud sohkiläinud Aina eriti hiilgavat . </s> <s> Ehk ei märka , et Juku on pisut metsa poole . </s> <s> Seda viimast oli nüüd sunnitud ka poisi lihane ema tunnistama , kuigi ainult iseenda ees . </s> <s> Aina kallal hakkaski nüüd Almiira ääri-veeri oma misjonitööd tegema . </s> <s> Paistis , et tüdruk oli asjaga enam-vähem päri . </s> <s> Nüüd aga põrkas kosjasobitaja täiesti ootamatu takistuse vastu , mida ta varem ei osanud ette näha . </s> <s> Poisist endast polnud asja . </s> <s> Aja peale kuidas tahad , poiss tüdrukule ligi ei lähe . </s> <s> Juku ei andnud Ainale mitte näolegi , rääkimata millestki enamast . </s> <s> Almiira oli meeleheitel . </s> <s> Kuid nagu ütleb vanasõna : kus häda kõige suurem , seal abi kõige lähem . </s> <s> Äpardustest segadusse sattunud Almiira rääkis asjast oma mehele . </s> <s> Mihkel nohises tükk aega ega lausunud sõnagi , siis vedas oma kõvera , veerandkuud meenutava suumulgu laiale muigele ning mügistas naerda , mille tähendust naine ei mõistnud . </s> <s> Lõpuks lausus : " Kui plika poisist ära jääks , oleks asi otsustatud . </s> <s> Kuhu ta kahe sohilapsega ikka läheb . " </s> <s> Selle mõttega oli ka ema paugupealt päri . </s> <s> Aga kuidas asja ikkagi niikaugele viia , et laps tulema hakkaks , sellele ei leidnud Almiira lahendust , sest poiss kartis tüdrukut nagu vanakurat välku ega läinud talle ligigi . </s> <s> Järsku jäi nutika Almiira pilk peatuma oma mehel , Mihklil . </s> <s> " On see nüüd nii tähtis , et plika jääb ära Jukust endast . </s> <s> Peaasi , et see oleks oma pere meeste teost , " arvas ta lõpuks ning sihtis Mihkli vesihallidesse silmadesse . </s> <s> Almiira tundis oma mehe võimsust ja vägevust ning leidis selle kaudu tekkinud ummikolukorras ainukese kindlalt sihile viiva pääsetee . </s> <s> Ju vist esimest korda nende abielu jooksul tabas mees paugupealt ära naise mõistu öeldud nappide sõnade geniaalse mõtte , sest abikaasad vahetasid teineteisega mõistva pilgu ja sellega oli asi otsustatud . </s> <s> Naiste suhtes rohkete ning asjalikkude kogemustega Mihkel võttis asja käsile ja teatas kuu aja pärast naisele , et kõik on korraldatud , ning andis käima peal pruudi pojale üle . </s> <s> Ei tea mis imeväel suutis aga tragi Aina ise asja niikaugele viia , et Juku isa teo ja tegemise veel kergelt üle käis ja Umbojal oligi külarahva suureks imestuseks minia majas . </s> <s> Kui aga maimukene lõpuks isa ja poja ühisest teost ilmale tuli , selgus , et ta oli nagu vana Mihkli enda suust kukkunud . </s> <s> Seda märkas isegi Almiira suure kohkumisega . </s> <s> Esimene mõte , mida ta lapsukest silmitsedes mõtles , oli : " Mis nüüd külarahvas ütleb . " </s> <s> Kuid külarahvas ei öelnud midagi , sest kõik olid juba sellega harjunud , et Umbojal asju veidralt aeti , oli see siis töö või mõni muu ettevõtmine . </s> <s> Ja kui siis mõnel teiselgi külas mingi äpardus juhtus , öeldi naljatades : " See ju nagu vana Umboja Mihkel , ei saa millestki aru . " </s> <s> Seepärast ei pandud siis ka Kõverkaela-Juku isevärki paariminekut käima peal Putkala Ainaga eriti suure kella külge . </s> </p>
<p> <s> Oli tuuline ja kõle kevadpäev , kui Villem ära sõitis . </s> <s> Tereese ahastas , sest tal oli tunne , et Villem sõidab ära igaveseks . </s> <s> Kuigi poiss teda igati lohutada püüdis , ei aidanud see midagi . </s> <s> " Ma nagu tunnen ette , et see on mu esimene ja viimane armastus . </s> <s> Nii nagu sind , ei armasta ma enam kedagi teist , " nuuksus Tereese , käsi Villemi peos . </s> <s> " Miks sa endale niisugust asja püüad sisendada ? " – " Ma ei sisenda , see tuleb iseenesest . </s> <s> Sa ei tea , kuidas mind kodus on vihatud . </s> <s> Aina olen ma pidanud ennast kõikide vastu kaitsma , et nad mind maha ei murraks , nagu metsloom , küüned väljapoole . </s> <s> Sina oled ainuke , kes mind inimesena kohtles . </s> <s> Sinult sain nagu jõudu elamiseks . </s> <s> Ja nüüd , kus ma sellest toest ilma jään , olen ma täiesti üksi . " </s> <s> – " Ära nüüd ikka nõnda . </s> <s> Ma tulen ju tagasi . </s> <s> Pikk see suvi siis nüüd on . </s> <s> Ainult see mõni kuu . </s> <s> Selle kannatad ära , " püüdis Villem lohutada . </s> <s> Tereese tõstis Villemi käe ja surus selle tugevasti oma kuuma põse vastu ning vaatas enda ees seisvale poisile silma . </s> <s> " Kui ma ainult suudaksin sind nii puhtana oodata , nagu praegu olen , muud ma ei mõtlegi . " </s> <s> – " Mina küll ootan , oota sina samuti . " </s> <s> Buss sõitis ette , Villem astus oma sumadaniga peale ja läks . </s> <s> Veel tükk aega seisis Tereese Kivinõmme bussipeatuses , enne kui minema hakkas . </s> <s> Veel palju aastaid hiljem mõtles ta sellele külmale ja kõledale kevadpäevale , mis sai tema edaspidisele elule nagu mingiks pöördepunktiks . </s> <s> Sellest päevast alates hakkas ta kokku puutuma karmi ja halastamatu elu kõigi varjukülgedega . </s> </p>
<p> <s> Pärast Villemi lahkumist ei osanud Tereese enam kuidagi olla . </s> <s> Ei istunud enam töö ega miski muu . </s> <s> Õhtuti hiilis ta toast välja ning istus liivaaugu kaldale lamedale kivile , kus ta Villemiga oli istunud . </s> <s> Kuid see ei lohutanud teda enam . </s> <s> Ta oleks tahtnud midagi muud , midagi enamat , ta isegi ei teadnud , mida . </s> <s> Siin liivaaugus olid ainult mälestused , kuid nendest ei jätkunud kogu elueaks , ei piisa võib-olla selleks suvekski mitte . </s> <s> Nii nagu liivaauk ise kippus rohtuma , nõnda hakkasid mälestusedki tuhmuma , pikkamisi , kuid järjekindlalt . </s> <s> Ta polnud enam laps , vaid täiskasvanud neiu ning võrreldes teiste õdedega nagu liiga ruttu küpsenud tütarlaps . </s> <s> Oma kaksikõega ei saanud teda mitte võrreldagi , sest Leonoore oli alles tita . </s> <s> Ema sallimatus Tereese vastu näis kasvavat iga päevaga . </s> <s> Teda häiris , et Tereese oma arengus Leonoorest , tema lemmiktütrest , ette jõudis . </s> <s> Ta oleks meelsasti ka Leonooret näinud jumeka , õitsva neiuna , mitte aga sellisena , nagu ta praegu oli . </s> <s> Kõhn ja kahvatu näoga , alatasa kõhuvalu kaebav , punaseid vistrikke täis kapriisne plika , kelle luise keha juures polnud märgata veel ainsatki neiuks saamise märki . </s> <s> " Mis sul ometi on , justkui kurjast vaimust ära tehtud , ei kosu ega kasva , " tusendas Ann-Leena , kui Leonoore taas oma ihuhäda üle kaebas . </s> <s> " Söö rohkem , ehk võtad siis natukenegi varju peale . </s> <s> Joo lüpsisooja piima ja söö linnumagusat värske leivaga , vaata siis , kuidas kosuma hakkad . " </s> <s> Kuid Leonoore ei võtnud kärjemett suu sissegi ning ka lüpsisooja piima ta ei tahtnud , ajas südame läikima . </s> <s> Ja jälle mõtles Vaherpõllu Ann-Leena kibedusega , et küllap see hädine ja kurnatud ihuga plika on tema kunagise patu palk , niisama nagu Tereesegi , kes oleks nagu Lagenõmme Kusti teisik , särtsakas ja jumekas , priskust ning elujõudu täis . </s> <s> Küllap hakkab poisse vahtima varem kui vaja , alailma istus selle Tagavälja poolearulise pillivingutajaga kalda otsas kivi peal . </s> <s> Õnn , et see linapea kodunt ära läks , jääb ehk tüdruk enneaegu solgutamata . </s> <s> Ann-Leena ohkas , kui ta oma lastele mõtles . </s> <s> Jah , kui sul pole endal õiget meest , siis ei ole ka lastest midagi head loota . </s> <s> Aliide hakkas juba plikast peale litsi lööma ja mehi taga ajama . </s> <s> Niikaua tõmbas , kui sai väntsiku kaela . </s> <s> Hea , et ta selle värdja ära kägistas , kes teda oleks kasvatanud . </s> <s> Maiel pole nagu eluvaimu sees olemaski , käib mööda palvetundisid , käed ristis , silmad taeva poole pahupidi , hüüab jumalat appi , nagu oleks tal maa peal mingi häda kallal , millest lahti tahab saada . </s> <s> Muust ei räägigi , kui patust pööramisest . </s> <s> Ei tea , kust ta niisugused lollid mõtted on võtnud . </s> <s> Mis pattu võiks nii noorel plikal juba hinge peal olla , et sellepärast alatasa vinguma peaks , küüned püsti , silmad valged nagu kooljal . </s> <s> Elviira läks linna , kes teab , millist elu seegi seal elab . </s> <s> Leod , seda pole rääkidagi , taarutab ühelt simmanilt teisele , puskaripudel taskus , puss saapasääres . </s> <s> Kui põllule tööle läheb , siis rohkem magab peenra ääres , perse püsti , kui tööd teeb . </s> <s> Tige ka , kuraasi täis veel pealegi . </s> <s> Kui suutäie samagonni ära võtab , on aru kadunud . </s> <s> Tikub Jürilegi rindu kinni , emast rääkimata . </s> <s> Vaata , et pussi kõrisse ei torka , kui joobnud peaga koju tuleb . </s> <s> Ja mis sest Vollistki paremat loota on , kui Leoga alatasa kaasas jõlgub . </s> <s> Pikad näpud veel pealekauba . </s> <s> Aga mine sa keelama , saad sõnu nii , et ole mees ja kuula ära , mis nad sulle kõik nina peale laovad . </s> <s> Nõnda oma lapsi arutades jõudis Vaherpõllu Ann-Leena järeldusele , et laste hoolele ja abile vanaduspäevil loota ei maksa . </s> <s> Pole neist ühtegi , kellest vanematele tuge oleks . </s> </p>
<p> <s> Nõnda käis Tereese noruspäi ning leinas oma südames Tagavälja Villemit taga . </s> <s> Õhtul voodisse minnes oli viimane mõte temast , hommikul ärgates esimene . </s> <s> Isegi öösel kiusasid unenäod teda kallimaga . </s> <s> See aina suurendas igatsust , nii et lõpuks õrna ja tundliku hingega Maiegi seda märkas ning küsis : " Mis sul viga on , Tereese , kõnnid nagu haige , veekalkvel silmad maas ? " – " Pole mul häda midagi . " </s> <s> – " On , on , ei sa mind petta saa . " </s> <s> Tereese oli tükk aega vait ega teadnud , kas Maiele tõtt rääkida või mitte . </s> <s> Lõpuks lausus : " See on Villemi pärast . </s> <s> Läks merele ja ei tule enne kui sügisel . </s> <s> Ma kardan , et ei jõua ära oodata . " </s> <s> Maie mõtles natuke , siis elavnesid järsku ta vesihallid silmad , nagu oleks seal nähtamatu tuluke süttinud . </s> <s> Ta võttis Tereese käe ja ütles : " Tule meie keskele , palvetundi . </s> <s> Sealt saad tuge ja kinnitust , nii et kuri kiusama ei pääse . </s> <s> See annab jõudu . " </s> <s> – " Palvetundi ! </s> <s> Ei ma sinna tule . " </s> <s> – " Tule ikka . </s> <s> Vend Juljus oskab nii ilusasti rääkida . </s> <s> Süda kohe sulab sees . </s> <s> Seal on palju sinusuguseid , kes endas kahtlevad . </s> <s> Isegi Raiesmiku tüdrukud , need lapsetapjad , käivad seal . </s> <s> Jumal annab kõik patud andeks , kui hästi paluda oskad . </s> <s> Vend Juljus ütles . " </s> <s> – " Võib-olla et ma tõesti tulen ükskord , vaatan , kuidas seal on . </s> <s> Aga kui mulle seal ei meeldi , siis ma teinekord enam ei tule . " </s> <s> – " Ega me seal ainult ei palveta , laulame ka . </s> <s> Vend Juljus ja Tingu Liine mängivad pilli , teised laulavad . " </s> <s> Nüüd jäi Tereese nõusse , sest kui see vend niisama ilusasti pilli oskab mängida kui Tagavälja Villem , siis tasub juba sellepärast palvetunnist osa võtta . </s> <s> Ja kui hing ka seal kosutust leiab , nagu Maie ütles , on kasu kahekordne . </s> <s> Kui Maie nädala pärast ennast palvetundi minema seadis , läks Tereese kaasa . </s> </p>
<p> <s> Allika kõrgesti koolitatud perepreili oli segaduses . </s> <s> Sulane oli viinud ta hingerahu ja see tegi Manda tigedaks . </s> <s> Kui tal ometi avaneks võimalus sulasele midagi niisugust öelda , mis teda hingepõhjani solvaks , selle adrataguse tiibu kärbiks , võib-olla saaks ta siis oma südamerahu tagasi . </s> <s> Ta oli paljude noormeestega flirtinud , kuid ükski neist ei suutnud teda sel määral erutada , et ta nendele hiljem oleks mõelnud . </s> <s> Allika talu sulasega polnud tal aga midagi enamat kui vaid paar-kolm juhuslikku kokkusattumist jõeäärsel heinamaal ja juba oligi tema sisemine tasakaal häiritud . </s> <s> Kui tegemist oleks olnud mõne haritud noormehega või vähemalt jõuka ja lugupeetud perepojagagi , kellega tutvumine poleks nõnda alandav , võib-olla oleks Manda tundnud sellest head meeltki , aga see mees oli ainult Allika sulane , Vainu Harald . </s> <s> Mis siis , kui ka Harald seda lõpuks märkab , et peretütar tema vastu ükskõikne ei suuda olla . </s> <s> Kus selle häbi ots , kui see mats järsku temale , peenele haritud preilile läheneda püüab . </s> <s> Mine sa rumalat tea , milliseid mõtteid peas mõlgutab . </s> <s> Ta püüdis Haraldiga kohtumisi vältida , kuid nagu kiuste sattus sulane talle teele ette just seal , kus ta teda kõige vähem lootis näha . </s> <s> Mandale ei jäänud märkamata irooniline muie sulase näol , kui ta teda teretas . </s> <s> Paksude tumedate kulmukaarte järsk tõus rohekashallide suurte silmade kohal ajas Manda iga kord vihale . </s> <s> " Miks te mind niisuguse imeliku pilguga vaatate ? " küsis ta kord , kui sulane talle , hobused käekõrval , põlluvaheteel vastu juhtus . </s> <s> " Mulle ei meeldi see . " </s> <s> – " Kas minu pilk solvab teid ? " </s> <s> Haraldi toonis oli midagi teravat . </s> <s> " Jaa . " </s> <s> – " Ärge siis liikuge seal , kus mina . </s> <s> Teie võite oma marsruuti jalutuskäikudeks valida , mina mitte . " </s> <s> Ütles ning astus edasi . </s> <s> Jälle oli Manda solvunud . </s> <s> Et tal ka parajal momendil sobiv vastus keelele ei tulnud . </s> <s> Just praegu oli ta lasknud heal juhusel käest libiseda ja Mandal oli sellest tuline kahju . </s> <s> Kuid juhus viis neid peagi taas kokku . </s> </p>
<p> <s> Manda ainukeseks kasulikuks ja ühtlasi ka meelistegevuseks oli seenelkäimine . </s> <s> Mitte sellepärast , et ta neid ise väga süüa oleks armastanud . </s> <s> Ta vaevalt maitses seeni , kui ema need valmis tegi ning lauale andis . </s> <s> Manda käis seenel sellepärast , et talle meeldis neid korjata . </s> <s> Eriti armsad olid Umboja jõe kõrgel liivakaldal männimetsa all tumepruunid puravikud ning tihedas kuusikus siiruviirulised kuuseriisikad . </s> <s> Seepärast siis hülgaski Allika peen perepreili suve teisel poolel vahel terveteks päevadeks umbse ärklitoa , hulkus metsi ning heinamaid pidi ja korjas seeni . </s> <s> Kord leidis Manda karjakoplis vana haopinu asemel suure platsi imeilusaid sirmikuid . </s> <s> Ta oli seentest nii võlutud , et unustas täiesti ümbruse ega märganudki , et lambakari tema selja taha oli tulnud . </s> <s> Ja kui ta seened korjatud sai ning ümber pööras , seisis ta oma suureks ehmatuseks silm silma vastu suure oinaga , kes teda üksisilmi põrnitses . </s> <s> Manda jahmus ja kiljatas . </s> <s> Oina ninasõõrmed värisesid ning Manda pani tähele , et tal olid imelikud roosad silmad heledate ripsmetega . </s> <s> Ta oli kuulnud , et oinad võivad mõnikord tigedad olla ning inimesigi rünnata . </s> <s> Oinas lõi esijalaga vastu maad ning langetas pea , nagu kavatseks ta perepreilile kallale karata . </s> <s> Manda jättis seenekorvi ning pistis jooksma , oinas tema kannul . </s> <s> Korraga kostis üsna peretütre lähedal kellegi lõbus naer . </s> <s> Manda jahmus ning seisatas momendiks . </s> <s> Aia ääres seisis Harald , kirves ning naelakast käes , ja naeris kõige muretuma inimese kombel . </s> <s> Manda vihastas . </s> <s> Kuidas võis see mühakas praegu nõnda lõbusalt naerda , kui tema surmahirmus kõigest väest oina eest jooksis , nii et isegi seenekorv ilusate sirmikutega võsa äärde ununes . </s> <s> " Tulge appi ! " kiljus peretütar , hirmu pärast näost kaame , sest nüüdsama võttis oinas taganedes hoogu ning tormas nagu marutuul peale . </s> <s> Viimasel silmapilgul kargas Manda kõrvale , kuid komistas ning kukkus pikali . </s> <s> Vihane oinas , ninasõõrmed puhevil , kargas temast mööda . </s> <s> Harald haaras aiast kuuskise roika ning jooksis perepreilile appi , sest oinas , vihane oma äsjasest äpardusest , kavatses peretütart ilmselt uuesti rünnata . </s> <s> Harald virutas täiest jõust raevusele loomale , kuid see ainult seisatas ega taganenud sammugi . </s> <s> " Tõuske üles ja minge teisele poole aeda , " hüüdis ta Mandale . </s> <s> " Ma ei saa , olen vist jala välja väänanud , " hädaldas perepreili , kuid ajas enda siiski püsti . </s> <s> Harald jagas oinale hoope , kuid see seisis notina paigal , nagu oleks teibaga tümitamine talle niivõrd meeltmööda , et ei raatsinud paigastki liikuda . </s> <s> Kuuskine teivas murdus tükkideks , kuid oinas ei teinud väljagi . </s> <s> Ta silmad valgusid verd täis , kuid ära ta ei läinud . </s> <s> Ja Harald jättis vihase looma ning tõttas Mandale appi , kes pikkamööda aia poole komberdas . </s> <s> " Kas ma tohin teid aidata ? " küsis ta , kui oli perepreilile järele jõudnud . </s> <s> " Saan isegi hakkama , " vastas Manda nipsakalt ning lonkas edasi . </s> <s> " Ma olen teie peale rohkem vihane kui oina peale , " ütles Manda lõpuks ja seisatas . </s> <s> " Miks ? " imestas sulane . </s> <s> " Miks te minu üle naerate ! </s> <s> Teil on üldse kombeks teiste inimeste üle irvitada . </s> <s> Ma ei tea kas kõikide , aga minu üle küll . " </s> <s> – " Ma naeran ainult nende üle , kes on teistmoodi kui teised inimesed . " </s> <s> – " Kas mina olen teie arvates üks nendest ? " – " Muidugi . " </s> <s> – " Kuidas ? " – " No näiteks kas või sellegi poolest , et te oina eest ära jooksete . " </s> <s> – " Aga mulle tuli hirm peale . </s> <s> Nägite ju , kuidas ta hoogu võttis , et mulle virutada . " </s> <s> – " Mis sest , aga ikkagi oli see naljakas ja üldse väga põnev . " </s> <s> – " Põnev ! " imestas Manda . </s> <s> " Aga kui oinas oleks mu surnuks löönud , mis siis ? </s> <s> Kas siis oleks ka olnud põnev , või ehk koguni naljakas ? " – " Seda poleks juhtunud . </s> <s> Oinas tuleb ainult nendele kallale , kes niimoodi kiljudes jooksevad nagu teie . </s> <s> Nägite ju , kuidas ta minu ees seisis , kui ma talle teibaga andsin . " </s> <s> – " Jah , nägin küll . </s> <s> Ah siis sellepärast , " venitas Manda imestades . </s> <s> " Aga kus teie seenekorv on ? " </s> <s> Alles nüüd meenus peretütrele korv sirmikutega . </s> <s> " Ma toon ära , oinas tikub teile võibolla uuesti ligi , " ütles sulane ning sammus kasetuka poole . </s> <s> Manda ronis sulase abiga läbi aia , kuid siis juhtus midagi niisugust , mida Allika perepreili poleks osanud uneski ette näha . </s> <s> Kui ta parajasti teisel pool aeda püsti tõusis , haaras sulane ta oma tugevate käte vahele ning surus suu Manda huultele . </s> <s> Sealjuures pigistas ta teda nii tugevasti , et Manda kartis , et sureb . </s> <s> Mitte niivõrd pigistamise tugevuse , vaid selle uue ja imeliku tunde pärast , mida sulase suudlus tekitas . </s> <s> Ta sulges isegi silmad ja haaras Haraldil ümber kaela kinni , sest kartis , et kaotab muidu tasakaalu . </s> <s> Alles siis , kui sulane ta lõpuks vabastas , taipas Manda , mis temaga praegu toimus . </s> <s> Haraldi nägu oli tõsinenud ning tema rohekashallides silmades oli midagi niisugust , mis Mandale veelgi rohkem hirmu nahka ajas kui oina veripunased silmad heledate ripsmetega . </s> <s> Ta haaras oma seenekorvi ning pistis kõigest väest üle heinamaa kodu poole punuma , sest ta tundis , et kui noormees teda veel kord oma kaenlasse tõmbab , ei suuda ta vastu panna , vaid vajub siiasamasse ristikuädala peale . </s> <s> Natukese aja pärast vaatas Manda tagasi , sest millegipärast arvas ta , et sulane talle järele jookseb . </s> <s> Kuid Harald ei jooksnud talle hoopiski järele , vaid seisis sealsamas aia ääres ning vaatas üksisilmi Manda poole . </s> <s> Kuid enam ta ei naernud , nii nagu suvel , kui ta teisel pool jõge kivil lebas , käed pea all , ning perepreili üle irvitas . </s> <s> Sellest järeldas Allika kõrgesti koolitatud peretütar , et sulasega on mingi muutus toimunud , sest miks ta muidu kodu poole jooksvat perepreilit nõnda tõsiselt ja üksisilmi vaatas , mis ei olnud põrmugi tema moodi . </s> <s> Koju jõudes ruttas Manda oma ärklituppa , viskus voodisse ja kuulatas oma vastu ribisid põmmutavaid südamelööke , mis olid tema arust nii tugevad , et nad vist allagi kostsid , kus ema parajasti õhtusööki valmistas . </s> </p>
<p> <s> Kogu õhtupooliku ei saanud Manda kusagil asu . </s> <s> Ta aina tõusis voodist , tatsas tuba mööda ringi ning rinnutas aeg-ajalt aknal . </s> <s> Ta oleks tahtnud Haraldit näha , tema rohekashallidesse silmadesse vaadata ning veel ja veel kord tema käte vahel olla . </s> <s> Kannatamatult ootas ta õhtut , et sulast salamahti vaadata . </s> <s> Kuid all peretoas ta teda ei näinud . </s> <s> Tusasena läks Manda oma tuppa tagasi ning rinnutas harjumuse kohaselt aknale . </s> <s> Kuid täna õhtul ei näinud ega kuulnud ta midagi . </s> <s> Ei näinud halli udukangast Umboja jõe kohal , ei kuulnud koju ruttava karja kellade kõlinat ega lammaste määgimist , üldse mitte midagi , mida ta oli harjunud aknal rinnutades nägema ja kuulma . </s> <s> Sulase suudlus põles veel praegugi ta suul ning rinnus pakitses , nagu hoiaks Harald ikka veel teda oma tugevate käte vahel , nii et tal oli raske hingata . </s> <s> Alles siis , kui pimedus maa peale laskus ning Allika talu hooned oma hõlma peitis ja kõik õhtused hääled vaikisid , riietus Manda lahti ning viskus voodile , jättes akna avatuks , sest toas tundus olevat sedavõrd vähe õhku , et ei jätkunud Allika perepreilile hingamiseks . </s> <s> Manda oli juba unne suikumas , kui kuulis vaikseid samme trepil . </s> <s> Kes võis küll nii hilja tema tuppa tulla ? </s> <s> Vahest ehk ema , kuigi ta Manda mäletamist mööda seda kunagi niisugusel kellaajal polnud teinud . </s> <s> Uks avanes , sest talus polnud kombeks neid lukustada , ning keegi astus sisse . </s> <s> Manda tõusis voodi servale istuma . </s> <s> Tulija ei olnud ema , seda märkas ta kohe . </s> <s> " Kes tuli ? " küsis ta hirmunud sosinal . </s> <s> " Mina , Harald . " </s> <s> Manda jahmus . </s> <s> " Kuidas te julgesite ! </s> <s> Niisugusel kellaajal ! </s> <s> Kas te ei näe , ma olen juba voodis . " </s> <s> Samas aga tundis ta , et otsatu õnnelaine voogas temast läbi . </s> <s> " Minge ära , ma kardan . " </s> <s> – " Kas mind ? " – " Muidugi , seda te veel küsite ? " – " Aga mis siis , kui ma ei lähe , " lausus noormees vastu ning lähenes voodile . </s> <s> " Siis karjun appi , nii et kõik kuulevad . " </s> <s> – Seda te küll ei tee . " </s> <s> Manda oli nõutu . </s> <s> Ja taas haaras noormees ta oma käte vahele ning surus tugevasti enda vastu . </s> <s> Manda teadis , et praegu ei aita enam ükski vastupuiklemine , sest noormehe kallistuses oli midagi niisugust , millele tema oma ahta jõuga vastu ei suutnud panna . </s> <s> Harald võttis ta sülle ning asetas voodile , siis riietus temagi lahti ning puges peretütre kõrvale teki alla . </s> <s> Manda ei tõrkunud vastu ja ihast värisedes haaras Harald Allika peretütre oma kaisutusse . </s> </p>
<p> <s> Kui vend Juljus Tereeset esimest korda palvetunnis nägi , seiras ta jumekat pruunisilmset neidu varjamatu uudishimuga . </s> <s> Kes võis see prink iludus küll olla ? </s> <s> Et Tereese Maie lähedale hoidus , siis küsis ta pärast palvetundi Maielt : " Kes oli see tumedajuukseline õekene sinu kõrval ? </s> <s> Ma pole teda varem näinud . " </s> <s> – " Minu noorem õde Tereese , " vastas Maie vaikselt . </s> <s> " On ta juba ärganud ? " – " Ei veel . </s> <s> Ta on esimest korda . </s> <s> Tereese on alles kuueteistaastane . </s> <s> Ema ei salli teda . </s> <s> Siin saab ta hing ehk kosutust , " rääkis Maie maha vaadates . </s> <s> " On juba pattu teinud ? " – " Ei usu . </s> <s> Ema pole teda üldse kodunt välja lasknud . </s> <s> Ta on süütu nagu talleke . " </s> <s> – " Väga hea , väga hea ! " rääkis vend Juljus kiirustades . </s> <s> " Katsume teda äratada . </s> <s> Kutsu ta minu juurde . " </s> <s> Maie läks Tereese järele , kes teda juba väljas ootas . </s> <s> " Vend Juljus tahab sinuga rääkida . " </s> <s> – " Mihuke vend ? " ei saanud Tereese järsku aru . </s> <s> " Seesama vend ikka , kes palvetundi pidas . </s> <s> Meil on kõik vennad ja õed . </s> <s> Meie ei tee vahet . " </s> <s> – " Mida ta minust tahab ? " – " Ma ei tea , vist äratada . " </s> <s> – " Mis see äratamine on ? " – " Äratamine ehk ärkamine on see , kui keegi kõike seda , mis siin räägitakse , kogu südamest uskuma hakkab ning venna sõnade järgi teeb ja talitab . </s> <s> Siis on ta hing ärganud ja meie võtame ta oma seltsi vastu , " seletas Maie . </s> <s> " Aga kui ma uskuma ei hakka , mis siis ? " – " Siis ei kõlba sa meie hulka , vaid hakkad pattu tegema ja lähed hukka . " </s> <s> – " On see nii hirmus , et seda kartma peab ? " – " Muidugi hirmus . </s> <s> Kui viimnepäev tuleb , põletatakse elusalt ja lastakse madudel paljast ihu nõelata . " </s> <s> – " Kust sina seda kõike nii hästi tead ? " – " Vend Juljus ütles . " </s> <s> Tereese mõtles natuke . </s> <s> " Kus see vend on ? </s> <s> Lähen siis ja vaatan , mida ta mulle räägib . " </s> <s> Ning Tereese läks . </s> <s> Tingu Liine juhatas ta oma tagakambrisse , kus vend Juljus kokkupandud kätega , põlvili maas , pilk ülespoole pööratud , ennast parasjagu äratamiseks ette valmistas . </s> <s> Tereeset nähes tõusis ta püsti ning jäi tütarlapse ette seisma . </s> <s> " Armas õekene , kes sind siia saatis ? " – " Maie ütles , et peab tulema . </s> <s> Sa tahtvat mind äratada , " lausus Tereese julgelt . </s> <s> " Jaa . </s> <s> Seda nüüd küll , aga enne pead sa , armas õekene , mulle pihtima . " </s> <s> – " Mis see veel on ? " – " Pihtimine on pattude ülestunnistamine . </s> <s> Oled sa juba pattu teinud ? " – " Ei mina saa aru , mis sa must tahad . </s> <s> Räägi selgemini , et ma mõistaksin . </s> <s> Kust mina tean , mida sa patuks nimetad . " </s> <s> – " Vaata , kallis laps , patt on see , kui kuri kiusama tikub ja sa temale järele annad . </s> <s> Kui su liha nõdraks lööb ja sa patusele himule enam vastu ei suuda panna , vaid meesterahvaga maha heidad ja teda tõrkumatult oma õliastjat lased kasta . " </s> <s> – " Kas sa mõtled meesterahvaga magamist , nii et laps tulema hakkab ? " – " Just seda jah . </s> <s> Ainult et niisugust roppu asja väljendatakse pisut teisiti , kui sina seda teed. Ja nüüd , õekene , vasta mulle Jumala nime juures , on sind juba kuri kiusamas käinud või mitte ? " – " Kuri ei ole , aga poisid küll , " vastas Tereese siiralt ega suutnud naeruturtsatust tagasi hoida . </s> <s> " Need poisid ongi kurja , see tähendab saatana enda poolt saadetud . </s> <s> Aga sina ? </s> <s> Oled sa nendele järele andnud ning lasknud oma surutõrres neil kuradi käsilastel viinamarju sõtkuda ? " </s> <s> Vend Juljus vaatas Tereesele oma ümmarguste kullisilmadega pingsalt otsa . </s> <s> " Miks sa nii palju mõistu räägid ? </s> <s> Ütle kohe otse välja , mida sa nende sõnadega mõtled , ära keeruta . </s> <s> Niimoodi ei oska ma sulle midagi vastata . " </s> <s> – " Hea küll . </s> <s> Oled sa mõne mehega juba armastusepattu teinud ? </s> <s> Kas jah või ei ? " – " Ei . </s> <s> Mul on peigmees , Tagavälja Villem , hoian ennast tema jaoks . </s> <s> Villem lubas mu naiseks võtta , kui ma teda truult ootan . " </s> <s> – " Väga armas kuulda . </s> <s> Aga kus su peigmees praegu on ? " – " Merd seilab . </s> <s> Teenib raha . </s> <s> Siis on , millega peale hakata , kui paari läheme . " </s> <s> Uks avanes ning Tingu Liine pistis pea ukse vahelt sisse . </s> <s> " Vend Juljus , tule nüüd õhtust sööma . " </s> <s> – " Kohe , kohe , õde Liine . </s> <s> Lõpetan selle noore õekesega varsti ja siis tulen . " </s> <s> Liine saatis Tereesele hävitava pilgu ning tõmbas ukse kinni . </s> <s> " Ja nüüd armas lapsuke , kuula , mida ma sulle räägin . </s> <s> Järgmine palvetund on tuleval nädalal , küll õde Liine sulle ütleb , millal . </s> <s> Siis võtan ma sind uuesti ette ning puhastan su hinge patustest mõtetest ning ihu ropust lihahimust . </s> <s> Nüüd aga mine oma õekese seltsis koju ja katsu nii olla , et kuri sind kiusama ei tiku . </s> <s> Ja kui ta peakski sind rüdama , siis mõtle minu sõnade üle järele , sest jumal annab varsti inimesele teada , et viimnepäev on ligidal , kus kõik need , kes tema armuõpetuse ära põlgavad , hirmsates piinades otsa saavad . </s> <s> Need aga , kes teda usuvad ning tema kümnest käsust kinni peavad , kogub ta kokku ning saadab nendele valge laeva järele , mis neid igavesse armuriiki siit patusest ilmast ära viib . " </s> <s> – " Aga kuidas Villemiga jääb ? </s> <s> Kas tema ka sinna saab ? </s> <s> Ilma temata ei tule ma kusagile , " rääkis Tereese resoluutselt . </s> <s> " Kõik oleneb sellest , kas sinu peigmees ennast pöörab ja igavest armuõpetust uskuma hakkab või mitte . </s> <s> Ja nüüd , kallis õeke , luba ennast suudelda , sest mind on Issand ise läkitanud , et teid kõiki õigele teele juhtida . </s> <s> Minu käed ja huuled ning kogu minu ihu on pühitsetud ja puhtad igasugusest ilmalikust lihahimust ning patulustist . </s> <s> Mind suudeldes saad sa veelgi puhtamaks kui praegu oled . " </s> <s> Ning vend Juljus tõmbas Tereese endale lähedale ning surus oma verdtäis huuled tüdruku suule . </s> <s> Tereese ei tõrkunud , aga kui vend Juljus teda ikka innukamalt muljuma hakkas , nii et hing rindu kinni kippus jääma , tõukas ta mehe endast järsu liigutusega eemale : " Mängid siin , va lollakas ! </s> <s> Pole sa põrmugi parem kui muudki külapoisid . " </s> <s> Ütles ning tormas uksest välja , nii et Tingu Liine , kes kõrv vastu lukuauku ukse taga röitsutas , pikali maha kukkus . </s> <s> Ähkiv ja punetav vend Juljus aga seisis veel tükk aega keset Tingu Liine magamistuba ning vaatas Tereesele järele . </s> </p>
<p> <s> " Mis seal juhtus ? " küsis Liine , kui nad õhtulauas istusid . </s> <s> " Oh , ei midagi erilist . </s> <s> Tahtsin talle selgeks teha , et viimnepäev on ligidal ja tal tuleks ennast patust pöörata ning jumala armuõpetus vastu võtta . </s> <s> Tema aga tormas , asja ees , teist taga , nagu tuulepööris minust mööda ja toast välja , nagu oleks viimnepäev juba praegu käes . " </s> <s> Tingu Liine ei vastanud midagi , vaid kummardas pea sügavale taldriku kohale , et mitte oma armukadedusest kiiskavaid silmi vennale näidata . </s> <s> " Kes ta niisugune on ? " küsis vend Juljus alles tüki aja pärast . </s> <s> " Oh , on üks hooruses sigitatu . </s> <s> Ema korjas ta oma talu sulasega , va Lagenõmme Kustiga . </s> <s> Küllap oli oma mehest vähe , ega ta muidu sulasega litsi lööma hakanud . </s> <s> Plika tuli aga õnnetuseks täpselt selle mustapealise kuradikäsilase nägu . </s> <s> Seepärast vana Ann-Leena teda vihkama hakkaski , sest plika kaudu said kõik teada , et ta sulasele kätte andis ning temaga magas . </s> <s> Nüüd ajas see hooravõsu enda siis palvetundi . </s> <s> Küllap on samasugune patuhunnik nagu ta emagi . " </s> <s> – " Õde Liine ? " manitses vend Juljus . </s> <s> " Sinus räägib praegu saatan ise . </s> <s> Ära lase kurja endale nii lähedale , et ta sinu üle võimust saab . </s> <s> Plika on puhas ja süütu . </s> <s> Ja ega see pole tema süü , kuidas ta maailma on sigitatud . </s> <s> Mina viin aga asja niikaugele , et ta jumala armuõpetuse omaks võtab ning oma ihu ja hinge kõigevägevama hooleks annab . " </s> <s> Tingu Liine tegi , nagu ei kuulekski ta vend Juljuse valeliku suu läbi lausutud sõnu , kuigi terav vastus keelel kipitas . </s> <s> Küllap ta juba teab , kelle kätte selle Vaherpõllu plika hing ja ihu varsti lähevad . </s> </p>
<p> <s> Kaua mõtles Allika perepreili järgmisel hommikul sellest , mis õhtul juhtus . </s> <s> Aastaid oli ta rikast ja haritud kosilast oodanud ja nüüd laskis ta korraga oma talu sulase enda juurde voodisse , nagu oleks ta ennast tema jaoks hoidnudki . </s> <s> Miks ta ometi Haraldile vastu ei tõrkunud , teda alandavate sõnadega minema ei kihutanud . </s> <s> Kust küll sulane niisuguse julguse võttis , et tema juurde tuppa tuli . </s> <s> Küllap ta ise ikka põhjust andis , ega Harald muidu poleks julgenud . </s> <s> Millise näo ta küll teeb , kui ta nüüd sulast kohtab ? </s> <s> Tagantjärele mõeldes tundus kõik see , mis eile õhtul juhtus , lausa ennekuulmatu mõtlematusena . </s> <s> Allika talu sulane , Vainu Harald , keda tema isa , vana Kustu , kogu hingest vihkas ning iga hinna eest temast lahti saada püüdis , tuleb treppi mööda üles peretütre magamistuppa , ilma et ta kedagi või midagi pelgaks , ning haarab kõrgesti koolitatud preili oma käte vahele nagu karu kaitsetu hirvetalle ning viib voodisse ja ei lahku sealt enne kui hommikul puhteajal . </s> <s> Ja tema , Allika Manda , lamas öö otsa selle harimatu mühaka kaenlas . </s> <s> Selle asemel et teda minema kihutada , hoidis kaelast kinni , et ta ära ei läheks , vaid teda aina suudleks ja kallistaks . </s> <s> Ja mis kõige imelikum , Manda ei teinud endale selle pärast etteheiteid ega tundnud ka mingit südametunnistuse piina . </s> <s> Ja kui Harald ka täna õhtul peaks tulema , laseb ta sulase oma tuppa ning suudleb ja kallistab teda täpselt samuti nagu eile õhtul . </s> </p>
<p> <s> Ning Harald tuli . </s> <s> Tuli sel ja järgmisel ning ka ülejärgmiselgi õhtul , just nagu peaks see nii olemagi , et sulane magab üleval ärklitoas peretütrega ühes voodis ja suudleb ning kallistab teda kuni hommikuse puhteajani ja läheb alles siis aita õlgkoikule , kus on tema suvine magamisase . </s> <s> Kuid siis ühel hommikul unustas Harald enda liiga kauaks peretütre voodisse ja tuli alles siis treppi mööda alla , kui peremees teda juba taga otsis , et veskile saata . </s> <s> Kustu astus just parajasti õuest esikusse , kui sulane treppi mööda alla tuli , särgiväel , kalossid paljaste jalgade otsas . </s> <s> Kustu põrnitses teda , nagu näeks ta enda ees mingit ilmaimet , mitte Allika talu sulast Vainu Haraldit . </s> <s> " Kust sa tuled ? " küsis Kustu . </s> <s> Harald ei vastanud . </s> <s> " Kust sa tuled ? " kordas peremees oma küsimust . </s> <s> " Ülevalt ärklitoast , " oli julge vastus . </s> <s> " Mis sul sinna asja on ? " – " See ei lähe sulle korda . " </s> <s> – " Läheb küll . </s> <s> Ma ei luba sul oma tütre toas käia . " </s> <s> – " Seda sina ei otsusta . </s> <s> Sinu tütar on täiskasvanud inimene ja teab ise , mis ta teeb . </s> <s> Kui ta mind lubab , siis lähen , kui ei , jätan minemata . </s> <s> Sinuga pole mul asja . " </s> <s> – " Olen isa ja pean oma tütart üleval . </s> <s> Ta on minust sõltuv . " </s> <s> – " Mis sa sest mulle räägid , seda mine ütle talle endale . " </s> <s> – " Ma ütlen sulle koha üles . </s> <s> Kao mu talust ! " – " Maksa palk välja , siis kohe . " </s> <s> – " Ma ei maksa sulle sentigi . </s> <s> Sa oled mulle oma kangekaelsusega rohkem kahju teinud , kui su palk väärt on . " </s> <s> – " Siis ei lähe ma kusagile . </s> <s> Ja kui sa Mandat minuga kokku saamast peaksid takistama , saad seda , " ning Harald pistis oma hiiglasuure kondise rusika Kustule nina alla . </s> <s> " Mina endaga mängida küll ei lase . </s> <s> Ega ma ei ole karjaplika , kellele sa jõuga kallale lähed ja ära vägistad . " </s> <s> Harald lahkus , jättes viha pärast hingeldava peremehe esikusse . </s> <s> Tükk aega ei teadnud Allika peremees , mida peale hakata . </s> <s> Ta kahetses hinge seest , et ta eelmise sulase nii kergekäeliselt ja põhjalikult läbi kolkis ning vabrikusse tagasi kupatas . </s> <s> Nüüd oli ta mitu korda hullema endale kaela saanud . </s> <s> Täis raevu astus Kustu treppi mööda üles ärklituppa , kus Manda alles voodis lebas . </s> <s> " Mida see sulasekaltsakas siit sinu toast otsis ? </s> <s> Lasksid ta ise sisse või tuli ta vastu sinu tahtmist ? " – " Ise lasksin . " </s> <s> – " Miks ? " – " Tahtsin . " </s> <s> – " Olgu see esimene ja viimane kord , kus ma niisugust asja näen . " </s> <s> – " Nonoh ! </s> <s> Kas mul pole õigust suhelda , kellega tahan ? " </s> <s> Manda tõusis voodis istuma . </s> <s> " Sulasega küll mitte . " </s> <s> – " Ta meeldib mulle . " </s> <s> Kustu nõksatas , nagu oleks keegi teda torganud . </s> <s> " Meeldib sulle ! " kordas ta ähkides . </s> <s> " Kas ma selleks sind koolitasin , et nüüd sulase oma juurde lased . " </s> <s> – " Ma ei tea , milleks sa mind koolitasid . </s> <s> Mina seda sinult nõudnud ei ole . </s> <s> Ja kui sa seda oma vabast tahtmisest tegid , mida on sul siis minule ette heita . " </s> <s> – " Seda , et sa selle kaabakaga magad , " pahvatas Kustu . </s> <s> " Ära karju . </s> <s> Need ajad on möödas , kus ma seda lubasin . </s> <s> Nüüd räägi minuga viisakalt , kui tahad . </s> <s> Ja kui sa arvad , et võid minu juures häält kõrgendada , siis jaluta toast välja . " </s> <s> – " Ah või niimoodi ! </s> <s> Kogu Allika talu oled sa nahka pannud . </s> <s> Oled nagu pump , kes iga sendi välja imeb , mis kusagilt õnnestub saada . </s> <s> Ma lootsin , et sa peale kooli lõpetamist väärilisele mehele lähed , nagu haritud perepreilile sünnis . </s> <s> Ja nüüd ütled mulle suu sisse , et sulane sulle meeldib . </s> <s> Võib-olla et tahad ehk temaga koguni abielluda ? " – " Ka võib olla , kui ta ainult mind tahab . " </s> <s> Kustu suu vajus üllatusest pärani . </s> <s> " Sind tahab ! </s> <s> Mida on niisugusel kaltsakal tahta ? " – " Kui mitte muud , siis vähemalt endale väärilist naist . </s> <s> Minusugune ei kõlba temale . </s> <s> Tema vajab naist , kes tööd teeb , mitte minusugust jõudeleivasööjat , kes Allika ärklitoas hallitab . " </s> <s> – " Sa oled lolliks läinud . " </s> <s> – " Veel mitte . </s> <s> Aga võib-olla et lähen ka , kui veel paar aastat siin ilma tegevuseta istun . " </s> <s> – " Ja sa julged mulle suu sisse öelda , et sulane sulle meeldib ning et sina pole talle vääriline naine ! " – " Jah , sest see on tõsi . </s> <s> Ma ei kohku kunagi tõe ees . </s> <s> Sina igatahes pelgad tõde . </s> <s> Ma ei mõista ühte asja , isa . </s> <s> Kui sinule peaaegu eranditult juba aastaid kõik Allika karjaplikad ja teenijatüdrukud on meeldinud ja isegi nii hullusti , et sa nad ära vägistad , kui muidu kätte ei saa , ning siis suve otsa nendega magad , miks ei või siis sinu tütrele kord ka Allika talu sulane meeldida , nii et ta temaga ühte voodisse läheb . </s> <s> On siis sulane karjaplikast odavam , või maksad sina ise vähem kui su gümnaasiumiharidusega tütar ? " </s> <s> Kustu ahmis õhku , sest ta tundis järsku , et seda oli tütre magamistoas napivõitu . </s> <s> " Kas sa tõesti usud , et seda keegi ei tea , mis Allikal sünnib . </s> <s> Ega sa ometi ei arva , et need tütarlapsed , keda sa õnnetuks teed , Allikalt lahkudes oma suud kinni hoiavad ? </s> <s> Ja mida küla teab , võivad ehk ka sinu perekonnaliikmed teada . </s> <s> Nii on lood , Allika peremees . </s> <s> Nüüd aga ole hea ja jaluta minu toast välja , ma tahan ennast riidesse panna . </s> <s> Mis puutub aga Haraldisse , siis lasen ma ta alati oma tuppa , kui ta ainult tahtma tuleb . </s> <s> Sinu käest ma luba ei küsi . </s> <s> " </s> </p>
<p> <s> Nagu peksasaanud koer koperdas Kustu trepist alla . </s> <s> Esimene mõte oli : kust võtta raha , millega sulasele palk kinni maksta , et temast võimalikult pea lahti saada , enne kui Manda lõplikult aru kaotab . </s> <s> Ja et vähemalt pool , kui mitte kaks kolmandikku tütre mõistusest juba sulase nahas on , selles Kustu ei kahelnud. Tema tütar Vainu Haraldiga , Allika talu adratagusega ! </s> <s> Millega see mats ometi tema koolitatud tütre ära võluda suutis , sellest ei saanud Kustu aru . </s> <s> Ta maksaks selle jäära siinsamas paigas kinni ning kihutaks ta otsemaid Allikalt minema , nii et ta lõhnagi enam siin poleks , aga raha ! </s> <s> Ja esimest korda sähvas Allika peremehe peas hulljulge mõte , mille eest ta tänini rangelt oli hoidunud : obligatsioon talu peale ! </s> <s> Ainuke pääsetee , kui ta tahab tütart selle sitatuhnija käest päästa . </s> <s> Küll ta hiljem kuidagi välja rabeleb ja tagasi maksab , peaasi , et vihatud sulasest lahti saab . </s> <s> Et aga Manda tema suhetest karjaplikadega teab , see tuli küll üllatusena ning kiskus meeleolu alla . </s> <s> Kuidas julges tütar niisuguseid asju isale näkku öelda ! </s> <s> Kas tal siis põrmugi austust ja lugupidamist oma vanemate vastu ei ole ! </s> <s> Kuid see , kuidas ta need probleemid oma tütre ja naisega lahendab , oli Kustu arvates teisejärgulise tähtsusega . </s> <s> Esimesel kohal oli ikkagi talule obligatsiooni tegemine , et saadud rahaga sulane kinni maksta ning päevapealt Allikalt minema kihutada . </s> <s> Juba paljas mõtegi sellest tekitas temas mingi seesmise rahuldustunde . </s> <s> Kustu otsis lauasahtlist tüki paberit ja pliiatsi ning arvutas , kui palju Haraldil välja teenitud on . </s> <s> Kolmkümmend viis krooni kuus , see tegi viie kuu eest ükssada seitsekümmend viis krooni . </s> <s> Summa ei olnud ju tegelikult nii hirmus , et tema pärast koha peale obligatsiooni oleks maksnud tegema minna , kuid et Kustul raha kusagilt mujalt võtta polnud , pani see mõtlema ning kiskus juuksed püsti . </s> <s> Aga kui ennast siiski alandada ning naabrite käest laenata ? </s> <s> Kuid kelle käest ! </s> <s> Ainuke , kellel raha võis olla , oli Kusikabu Aabu . </s> <s> Aabut ei olnud aga Kustu kunagi täisväärtuslikuks peremeheks pidanud juba tema teenijatüdrukust perenaise tõttu – ja nüüd korraga niisuguse häbiväärse asja pärast Aabu jutule minna , seda ei pidanud Kustu sündsaks . </s> <s> Ei pea naaber sellist asja ainult enda teada ja varsti kuulevad sellest kõik Kivinõmme ning Väliku küla talupidajad . </s> <s> Kus selle häbi ots ! </s> <s> Allika Kustu käis Kusikabu Aabu käest raha laenamas , et sulasele palka välja maksta ning talust minema kupatada , sest muidu raiskab sulane koolitatud tütre ära . </s> <s> Kuid kusagilt peab ta selle raha saama ning sulasele kurku toppima , peaasi , et see närakas kaoks . </s> <s> Või minu koolitatud tütart solgutama ! </s> <s> Oleks ta seda teadnud , et asi selle plikaga niimoodi läheb , poleks ta teda üldse kooli pannudki . </s> <s> Sulastega magamiseks oleks kõlvanud ka ilma hariduseta . </s> <s> Nüüd on talu tema kuradi persses ja ise sulase lits veel pealekauba . </s> <s> Kes teab , kui kaua see molkus juba Manda magamistoas vehib käia . </s> <s> Võib-olla on suve otsa kokku elanud , viimati tittki juba tulemas . </s> <s> Kustu meel muutus üha süngemaks , kui ta sellele mõtles . </s> <s> Et see naiseniru ka midagi pole märganud . </s> <s> Näost tuhkjashall nagu muumia , istub toas sohva peal ja vahib ühte punkti , ei näe ega kuule , mis majas toimub . </s> <s> Tütar ikka nagu rohkem ema kamandada . </s> <s> Aga koerasitta . </s> <s> Polnud sest naisekõhvatsist noorest peastki asja , nüüd ei maksa rääkidagi . </s> <s> Aina valud sees , soe kott kõhu peal , nii on ta kõik need aastad Allikal ringi köögutanud , perse piipus nagu üheksakümnesel vanaeidel . </s> <s> Ja viha pärast punetav Kustu astus tahatuppa , et naist tütre asjus informeerida . </s> <s> Elisabeth lebas ristseliti sohval ega teinud mehe tulekust väljagi . </s> <s> Kustu oleks sellele hallinäolisele seal sohva peal meelsasti ühe tubli nähvaka äianud , küll ta siis jalule saaks , sest Allika peremees uskus oma naise pidevat kõhuvalu sama palju kui muidki olematuid asju . </s> <s> " Sa aina röitsutad sohva peal . </s> <s> Parem vaataksid Manda järele . " </s> <s> – " Mis ma temast vaatan , ega ta enam tita ole , kes õues lehmahunnikusse astub . " </s> <s> – " Sulasega magab , see veel hullem . " </s> <s> – " Kesse ? </s> <s> Manda või ? " – " Kellest see jutt siis on . " </s> <s> – " Kas seda tulidki mulle , haigele inimesele , ütlema ? " – " Kas seda veel vähe on ? " – " Sa magad eluaeg karjaplikade ja teenijatüdrukutega . </s> <s> Olen ma sulle seda kunagi ütlema tulnud , " lausus Elisabeth vaenulikult ning tõusis istuma . </s> <s> Kustu jahmus . </s> <s> Siis ka naine teadis . </s> <s> Ütle kus on saatanahing , mis nad kõik välja pole nuhkinud . </s> <s> " Eks sa võta ta siis käsile , keela ära , kui sulle ei meeldi . </s> <s> Mida sa minu nina alla tuled kaagutama . " </s> <s> – " Tütrega õiendamine ikka nagu rohkem ema asi . " </s> <s> – " Vaat , mida sa veel leidsid ! </s> <s> Eks nüüd ole mina jah see paras , kes temaga õiendama peab , hing niidiga kaelas . " </s> <s> – " Pole sul häda midagi . </s> <s> Taguots laiskust täis . </s> <s> Oleksid ise tööd teinud , oleks ka tütar tööle hakanud , " arvas Kustu südametäiega . </s> <s> Elisabeth silmitses meest tükk aega oma vesiste väsinud silmadega , enne kui vastas : " Sinult ma selle häda sain . </s> <s> Oled sa ka mõni mees , nagu metsloom naise kallal . </s> <s> Ööl ega päeval ei andnud asu . </s> <s> Ei oleks jõudnud mina neid lapsi ilmale kanda . </s> <s> Tead isegi , kui palju mul neid abortisid teha tuli . </s> <s> Sinna nahka mu tervis läkski . </s> <s> Ja nüüd veel mina süüdi ! </s> <s> Ja mis puutub Mandasse , siis ei tee mina tema pärast endale muret . </s> <s> On täiskasvanud inimene , tehku mis tahab . " </s> <s> Ning Allika perenaine lahkus kööki , jättes Kustu üksinda tuppa . </s> <s> No ütle kus on kurat . </s> <s> Mis päev see küll täna oli , et kõik asjad nii koledasti viltu kiskusid ! </s> <s> Kõik hauguvad vastu nagu koerad , sulasega alates ning oma naisega lõpetades . </s> <s> Ning Allika peremees veendus , et ära sa teiste asjadesse oma nina topi , kui su oma ukseesine päris puhas pole , siis antakse sulle endale , nii et tead . </s> <s> Magagu tütar üleval ärklitoas sulastega , röitsutagu naine sohval , soe kott kõhul , kuid sina ära oma suud paota . </s> <s> Vaata pealt ja ole vait , kui tahad teiste majalistega rahus elada . </s> <s> Isegi Haraldi palga jaoks raha muretsemisest otsustas ta naise ja tütre ees vaikida . </s> <s> Saab ta selle kust saab , kas laenab naabritelt või teeb talu peale obligatsiooni . </s> <s> Pole naisperel seda vaja teada . </s> <s> Kui ükskord sulane läinud , las nad siis mõtlevad ja murravad pead , kust ta selle raha võttis , millega sulase kinni maksis . </s> </p>
<p> <s> Kaua arutles ja vaagis Kustu , kas minna naabritelt raha küsima või mitte . </s> <s> Obligatsiooni tegemine oleks muidugi kõige kindlam ning lihtsam raha hankimise moodus , kuid see heidaks Allika talu heale nimele varju , kuna see oli ikkagi see kõige viimane pääsetee , kui muu miski enam ei aita . </s> <s> Kustu arvates oli see sama hea kui talu küljest tükk ära lõigata ning sulasele lõugade vahele visata . </s> <s> Mida rohkem ta pead murdis , seda suuremaks kasvas viha ning põlgus sulase vastu . </s> <s> Võlg kasvab iga päevaga aina suuremaks ja kui ta nüüd kohe seda summat ei leia , millega talle palk välja maksta , paisub see lõpuks nii suureks , et muu abinõu enam ei aita , kui mine tõepoolest Allika talu kallale ja lõika tal veresooned läbi. Kõike muud oleks ta võinud ette näha , kuid niisugust olukorda mitte . </s> <s> Ja kõiges oli süüdi sulane , see hirmus inimeseloom , koos Kustu enda lihase tütrega . </s> <s> Küll ennustasid tuttavad peremehed talle juba ammu , et sa , Kustu , lõpetad vaestemajas , kui tütart koolitama hakkad . </s> <s> " Küll näed , kuidas ta sul talu tühjaks imeb . " </s> <s> Kuid Kustu ei uskunud ja vastas : " Vaestemajja , sinna ma küll ei lähe . " </s> <s> Praegu aga ei pidanud ta seda üldse võimatuks , sest Manda koolitamine oli Allika tõepoolest tühjaks imenud . </s> </p>
<p> <s> Paalipere Liinal oli kombeks enne heinaaega kõik muud tööd korda seada , et kibekiirel tööajal poleks kõrvaliste asjadega jändamist . </s> <s> Kuigi ta ise kaugel Naistemetsas ja Mädaojal niitmas ega ka loogu võtmas ei käinud , kulus aeg koduste õiendamiste peale ära , nõnda et vaevalt niisugust päeva kusagilt üle jäi , et seepi keetma hakata . </s> <s> Seepärast otsustas Paalipere perenaine selle töö veel jaanilaupäeval ära teha , sest peremees oli lubanud kohe ülehomme hommikul Naistemetsas heinatööga alustada . </s> <s> Liina tegi tule saunaahju , sest toas seebi keetmine oleks söögitegemist seganud ja üldse ei sobinud niisugust asja eluhoones teha . </s> <s> Terve õhtupooliku jooksul ei lahkunud perenaine seebipaja juurest , sest see oli töö , mida ei tohtinud jätta omapead . </s> <s> Isegi hoolsa kontrollimise ning jälgimise korral juhtus , et seep ei tulnud hästi välja . </s> <s> Seda oli Paalipere perenaine rohkem kui üks kord kogenud . </s> <s> Õhtu eeli , kui Liina juba seebipaja juurest ära tulla kavatses , ilmus ei tea kust järsku sauna juurde Jõepere Miili . </s> <s> Et nad olid naabrid ning meeste kaudu kaugelt sugulasedki ja et Miili Paalipere omadega tihti kokku puutus , ei näinud Liina selles midagi imelikku , et naabrinaine teelt kõrvale astus ja temaga sauna juurde juttu vestma tuli . </s> <s> " Käisin teil sees , Ella ütles , et keedad sauna juures seepi , tulin vaatama , kuidas ta sul seekord välja kukub , " sädistas Miili . </s> <s> " Või seda enne teab , kui ära on jahtunud , " arvas Liina . </s> <s> " Kuhu sa siis nüüd veel nii vastu õhtut uues riides lähed ? " – " Lähen Selivere mõisast põrsaid vaatama , " vastas Miili kiiresti . </s> <s> " Jaan käis meie omadega koos laadal , kas ta siis ei toonud ? " </s> <s> Ent sellele ei vastanud Miili enam midagi , vaid tegi kiiresti minekut , nagu oleks tal nende põrsastega tõepoolest tuline kiire taga . </s> <s> Liina lõpetas sauna juures töö ning jättis seebipaja jahtuma , et seda hommikul lõikama tulla . </s> <s> Suur oli aga Paalipere vanaperenaise imestus , kui ta hommikul tühja paja eest leidis . </s> <s> Ainult soobakord oli paja põhjas , seep oli aga lahti lõigatud ja ära viidud . </s> <s> Kes võis seda teha ? </s> <s> Mitte keegi peale Jõepere Miili ei käinud eile tema juures , kui ta seepi keetis . </s> <s> Ega siis ometi tema ? </s> <s> Perenaine tatsas toa juurde ning rääkis asjast teistele majalistele . </s> <s> Minia kinnitust mööda ei käinud eilse päeva jooksul nendel mitte kedagi peale Jõepere Miili . </s> <s> Temale oli ta tõesti ilma paha aimamata öelnud , et Liina keedab sauna juures seepi . </s> <s> Peremees kutsus politsei asja uurima , sest pärast Moorasääre röövimist olid külas vargused lausa igapäevased asjad . </s> <s> Jõeperes teostati läbiotsimine , kuid midagi ei leitud , mis oleks Paalipere omade kahtlusi kinnitanud . </s> <s> Alles mitu aastat hiljem rääkis üks Jõepere teenijatüdrukutest , et kui temal kord pesupesemiseks seepi vaja läks , viinud Miili teda lakka ja näidanud , kus seebitagavara seisab . </s> <s> Seebitükid olid topitud elumaja õlgkatuse sisse , nii et juhuslik lakkasattuja midagi ei märganud . </s> </p>
<p> <s> Vargused aga sagenesid . </s> <s> Teati päris surmkindlalt , et varasteks olevat kaks meest , Sirp ja Vaats , ning nendega seltsivat keegi madal ja matsakas meesterahvariietuses naine . </s> <s> Kust nimetatud mehed pärit võisid olla , mis ametit nad pidasid või kellega suhtlesid , seda ei teadnud päris täpselt keegi . </s> <s> Küll olevat mehi nähtud Vaherpõllul ja Jõeperel ning veel metsatööliste majas Putkalas . </s> <s> Kuid see oli ka kõik , mis nendest teati . </s> <s> Ühtki surmkindlat fakti nende kohta aga ei olnud , millest oleks võinud kinni hakata , sest vargad oskasid iga kord oma kuritöö jäljed nii peenelt ära segada , et kahtlustustest kaugemale ei olnud kellelgi võimalik minna . </s> <s> Teati küll , et see kolmik vargustes süüdi on , kuid tõestada ei suutnud keegi midagi . </s> </p>
<p> <s> Teistele Vaherpõllu omadele ei meeldinud , et Maie ja Tereese palvetunnis käisid . </s> <s> Kui veel Maiele kuidagi andestati , siis Tereese minek ärritas kõik teised vihale , eriti Leo . </s> <s> " Mida see Kusti selle Maie sabas sörgib ! </s> <s> Kas lähed ka palvetundi või ? " – " Ikka palvetundi , " vastas Leonoore , kes lastest kõige rohkem ema järgi oli meelestatud . </s> <s> " Kusti palvetundi ! " hüüdis Leo . </s> <s> " Sellest veel ei aita , et Maie seal jõlgub . </s> <s> Nüüd hakkab Kusti ka paluma . </s> <s> Vaja püss võtta ja soola kuraditele persse lasta . " </s> <s> Ja kui Maie ning Tereese läinud olid , võttiski Leo Ann-Leena ja Jüri keelust hoolimata vana jahipüssi , laadis padrunid jämeda soolaga ning läks . </s> <s> " Ei kuula see tulitand käsku ega keeldu , " lausus Jüri ning lirtsatas läbi hammaste pliidi ette . </s> <s> " Las läheb , " arvas Ann-Leena . </s> <s> " Ega ta selle soolaga kellelegi suurt häda saa teha . </s> <s> Hirmutab ehk natuke neid usuhullustajaid . </s> <s> Va Tingu Liine kuulukse peast juba päris ogar olema . </s> <s> Muud juttu polevatki enam kui viimsepäeva tulek . </s> <s> Aina kõõrutavad laulda , silmad taeva poole pahupidi . </s> <s> Las poiss tõmbab paar särakat soola teistele seal , kui parajasti perssed püsti , silmili maas on , ehk tuleb siis aru tagant otsast pähe tagasi . " </s> <s> Jüri ei vastanud naisele midagi , ainult pungitas harjumuse kohaselt oma roosakaid silmamune . </s> <s> Ilmselt oli ta seekord naisega ühel arvamisel . </s> </p>
<p> <s> Suures Tõnu-Hansu talu tühjas masinarehes oli palvetund parajasti täies hoos , kui Leo , jahipüss õlal , enda vaikselt sisse poetas . </s> <s> Keegi ei pannud tema tulekut tähele , sest kõik kuulasid vend Juljust , kes seisis kummulikeeratud kasti otsas püsti ning rääkis üle harduses vaikiva rahvahulga . </s> <s> " Armsad õed ja vennad issandas . </s> <s> Varsti saab Jumal meile märku andma , et viimnepäev on ligidal . </s> <s> Kutsuge oma ligimesi , õdesid ja vendi osa saama armuõpetusest , et nad ennast patust pööraksid ja õigele teele asuksid , sest muidu saavad nad hukka , kui viimnepäev tuleb ning maa oma sisikonna avab , kus praegu põrguvürstid ahelais on . </s> <s> Kutsuge üles kõiki pimedusejüngreid meile järgnema , sest meie mõtted on puhtad ja meie teod võrratud . </s> <s> Ütelge lahti oma patusest lihahimust , mis viib hinge hukatusse . </s> <s> Ärge kartke oma pahede pärast , sest jumal armastab pahesid , kuna siis on , mida andeks anda . </s> <s> Noored neiud ja naised , hoidke oma ihu hingepeiukesele , kes teid taevariigis ootab , niipea kui valge laev teid , äravalituid , viimsepäeva põrgupiinade käest päästab . </s> <s> Põrgupiinade , mis tuleb maa peale põlevate väävlikatelde ning sarviliste , teie hädade üle irvitavate saatanatega , kus madu ei sure ega tuli ei kustu . </s> <s> Õde Liine , alustagem lauluga : Milleks ehitab laeva nüüd Noa , nüüd ta eksib ja teeb suure vea . " </s> <s> Tingu Liine ja vend Juljus võtsid kitarrid ning mängisid , rahvas laulis kaasa . </s> <s> " Kaugel merest ja jõest , laeva ehitab tõest , ükski meitest ei tunne ta tööd . " </s> <s> Tereese kuulas võlutult , sest praegu oli tal tunne , nagu istuks Tagavälja Villem ta kõrval , pill põlvedel ning laulaks : " Pea õitseb sirel ja laulab ööbik ja uuel ilul hõiskab ilm … " Seda laulu , mida siin lauldi , Tereese ei osanud . </s> <s> Ta polnud seda kuulnudki . </s> <s> Kuid ka see oli ilus . </s> <s> Kui laul lõppes , laskus vend Juljus oma kasti otsas põlvili ning lausus : " Palugem ! " </s> <s> Ja kui kõik olid palvevenna korralduse täitnud ning vaikses hardumuses , kokkupandud kätega , ülespoole vaatasid , juhtus midagi koledat , midagi hirmsat ja ennekuulmatut , mis kõikide soontes vere tarduma pani . </s> <s> Keset harrast vaikust lajatas järsku kaks püssipauku teineteise järel ning midagi krabises vastu masinarehe seina . </s> <s> Vend Juljus kukkus ehmatuse pärast jahukotina kasti otsast maha ja jäi liikumatult lamama . </s> <s> Tingu Liine kiljatas läbilõikavalt , viskas kitarri kolinal nurka ning jooksis marutuulena masinarehest välja . </s> <s> Momendiks valitses hämaras ruumis hingetu vaikus , siis puhkes meeletu kiljumine ja lärm . </s> <s> Keegi ei teadnud , mis juhtus . </s> <s> Kes laskis , kust lasti , või kas üldse lasti ja kui – siis millega . </s> <s> Ruumi täitis mõrkjalt hapukas püssirohulõhn . </s> <s> " Viimnepäev ! </s> <s> Viimnepäev ! </s> <s> Appi , päästke meid ! " karjusid surmani kohkunud inimesed . </s> <s> " Saatanate kari on valla pääsenud ! </s> <s> Tunnete põleva väävli lõhna ! </s> <s> Kohe tulevad maod meid salvama ! </s> <s> Appi !!! " </s> <s> Segadus oli kirjeldamatu . </s> <s> Kõik trügisid väljapääsu poole. Paljud ei suutnud ennast ehmatuse pärast liigutadagi , vaid seisid sambana keset põrandat , silmad pärani , näost kooljana kaamed . </s> <s> " Tule ruttu , jookseme ! " tõmbas Tereese Maiet käest , kes tardunud pilgul lamava vend Juljuse poole vaatas ning üle keha värises . </s> <s> Maie veretud huuled liikusid , kuid Tereese ei kuulnud ainsatki sõna . </s> <s> Õde ainult maigutas suud , suutmata kõnelda . </s> <s> " Tule ometi ! " ning Tereese tõmbas ta liikvele . </s> <s> Koduteel jäi Mai järsku seisma , kiljatas läbilõikavalt , ajas silmad pärani , nagu näeks ta enda ees koletut nägemust , ning pani siis kui tuulepööris jooksma . </s> <s> Tereese ruttas talle järele , kuid Maie pöördus teelt kõrvale metsa ning kadus silmist . </s> <s> Küll hüüdis Tereese teda veel tükk aega ning püüdis õde leida , kuid asjata . </s> <s> " Kuhu Maie jäi ? " küsis Ann-Leena , kui ta Tereeset üksinda tulemas nägi . </s> <s> Tütre kohkunud nägu nähes aimas ta halba . </s> <s> Tereese jutustas , kuidas Tingu Liine ja vend Juljus kitarri mängisid ning teised kaasa laulsid . </s> <s> Kõik olnud väga ilus , kuid siis , keset palvust , kui kõik põlvili maas olid , lajatanud ukse lähedal järsku kaks püssilasku . </s> <s> Palvevend kukkunud hingetult maha , teised aga tormasid karjudes välja , sest kõik arvasid , et viimnepäev on saabunud . </s> <s> Vend Juljus rääkinud just enne seda , et kõik , kes ennast patust ei pööra , leiavad viimsepäeva põrgutule leitsakus ja väävlisuitsus koleda otsa . </s> <s> Seepeale siis käinudki hirmus kärgatus . </s> <s> " Aga kuhu siis Maie sai ? " – " Maie ehmatas nii hirmsasti , et ei saanud paigastki ära . </s> <s> Oli näost ära langenud , nagu hakkaks surema , ainult vaatas vend Juljuse poole , kui see hingetuna maas röitsutas . </s> <s> Tirisin ta välja , et koju tulla . </s> <s> Terve tee ei rääkinud ta ainsatki sõna , ainult huuled liikusid . </s> <s> Kuid meie koplis , kuusiku vahel hakkas ta järsku kiljuma ning pistis jooksma . </s> <s> Püüdsin küll teda kätte saada , aga tihnikus kadus silmist , " seletas Tereese õnnetult . </s> <s> " Kuradi palvevennad tuleks kõik üles puua , va Tingu Liinega eesotsas . </s> <s> Ise ta on juba peast soe suurest palumisest , nüüd vaja teistega sedasama teha . </s> <s> Ma arvasin kohe , ega see enne ei lõpe , kui plikal aru peast kaob . </s> <s> Eks nüüd olegi käes . " </s> <s> Ja Vaherpõllu perenaine kiirustas põllule , kus Jüri kartulivagusid sisse ajas , et halba uudist ka mehele teatada . </s> <s> Jüri peatas vana Mammi põllupeenral ning lirtsas läbi esihammaste tubli lõuatäie mahorkasegust sülge ning pungitas silmi . </s> <s> " Seda see poiss läks sealt oma püssilörtsuga otsima . </s> <s> Ehmatas plika peast segaseks . </s> <s> Maretsoo praegu vett täis nagu järv , ega muud , kui uputas enda ära . </s> <s> Eks selle pärast ole inimesed endale varemgi otsa peale teinud . " </s> <s> Jüri rakendas vana Mammi adra eest lahti , pani peenra äärde sööma ning kogu pere läks Maiet otsima . </s> <s> Kuid mingisugune otsimine ei andnud tagajärgi . </s> <s> Jüri nohises kurjalt , Ann-Leena vandus tuhat kuradit kokku ja sajatas Tingu Liine maa põhja , kes olevat kõiges süüdi , kuid Maiet ei leitud kusagilt , nagu oleks ta tõepoolest Maretsoo mädamülkas endale otsa peale teinud . </s> <s> Kuid kui Maie ka kolme päeva pärast lagedale ei ilmunud , läks Jüri ühel õhtul vallavanema , Tagavälja Gustavi jutule , et see aitaks kogu küla osavõtul otsimist korraldada . </s> <s> Maiet elusalt leida ei lootnud Vaherpõllul enam keegi . </s> <s> Ann-Leena usutles ka Leod , kas ehk tema oma püssitörtsuga plikale häda ei teinud . </s> <s> Kuid Leo tunnistas , et tema palvetunnis Maiet ja Tereeset üldse ei näinudki , sest ruum olnud hämar ja kõik parasjagu põlvili maas , küüned ülespoole . </s> <s> Tema saatnud oma soolalaengu selle meesterahva pihta , kes röötsakile kasti otsas kükitas ning parajasti kõri lahti laulis . </s> <s> Teise täie aga kihutanud ta Tingu Liine tagumikku . </s> <s> Meesterahvas kukkunud kõksti kasti otsast põrandale maha nagu jahukott , Tingu eit aga visanud pilli kolinal nurka , haaranud kahe käega perssest kinni ning lidunud kiljudes masinarehest välja . </s> <s> Rohkem ei teadvat tema midagi . </s> <s> Ja Leo lõpetas oma jutu mökitava naeruga ning pidas asja igati õnnestunuks . </s> <s> Mis puutub aga Maiesse , siis oleks ta varem või hiljem ikkagi peast lolliks läinud , ka ilma püssi paugutamiseta , sest niisugusele ulgumisele , põlvili maas , küüned püsti taeva poole , silmad pahupidi , ei pidanud ükski arudega inimene kuigi kaua vastu . </s> </p>
<p> <s> Kui Maiet ka külakaupa otsides ei leitud , oli selge , et tütarlaps endale meeltesegaduses kusagil otsa peale tegi . </s> <s> Usklikud olid hirmul , kooskäimised katkestati mitmeks nädalaks , sest vend Juljus olevat saanud viimases palvetunnis tõsiselt häda. Ka Tingu Liine lebas mitu päeva suurest ehmatusest saadud närvivapustuse tagajärjel voodis . </s> <s> Mitmed aga lõid usus kõikuma ja hülgasid kogu selle kahtlase krempli , ega läinudki enam armuõpetusest osa saama . </s> <s> Alles jaanipäeva paiku toibus vend Juljus sedavõrd , et võis palvetunde jätkata . </s> </p>
<p> <s> Umbes nädala pärast ilmus Vaherpõllu Maie välja . </s> <s> Kui Ann-Leena hommikul lauda juurde lehmi läks lüpsma , istus tütar reheall õlekool ja vaatas ema segase pilguga , nagu näeks ta teda esimest korda elus . </s> <s> Küsimuse peale , kus ta need seitse-kaheksa päeva oli , ei vastanud tütar midagi . </s> <s> Ka ei tulnud ta ema kutsumise peale tuppa , vaid istus edasi , vaadates ühte punkti enda ees . </s> <s> Ta oli näost otsa lõppenud , nahk tuhkjashall nagu katkutõbisel , juuksed sassis ja pulstunud ning riided lõhki kärisenud . </s> <s> Ann-Leena lõi kartma , sest tütre ilmes ja pilgus oli midagi võõrast . </s> <s> Alles siis , kui Tereese tuli ja Maie käest kinni võttis , elavnes õnnetu tütarlaps pisut ning laskis enda tuppa talutada . </s> <s> Tereese võttis ta riidest lahti , pesi jaheda veega puhtaks ning andis süüa . </s> <s> Siis pani ta Maie magama ning jäi ise valvama , et õde jalga ei laseks . </s> <s> Pikkamisi hakkas Maie paranema . </s> <s> Tereese püüdis teda normaalse mõistuse juurde tagasi tuua ning hoolitses tema eest kuis oskas . </s> <s> Puhuti haaras Maiet aga ikkagi veel seletamatu hirmutunne ning teda pidi lausa jõuga kinni hoidma , et ta jälle metsa ei jookseks . </s> <s> Kui Tereese küsis , mida ta kardab ja miks ta ära joosta tahab , vastas õde , et hääled käsivad . </s> <s> Tema kuulvat lakkamatult enda ümber salapäraseid hääli , kes teda igatsugu tegudele sunnivad . </s> <s> Hääled käskinud teda ka palvetunnist tulles metsa joosta ning ennast inimeste eest peita . </s> <s> Suure osa sellest ajast varjanud ta ennast Raja talu heinaküünis ja karjamaal , kuhu karjalaps talle pisut toitu toonud . </s> <s> Alles siis , kui peremees talle heinaküünis peale sattus , hakanud ta koduteed otsima . </s> </p>
<p> <s> Tereese hoolitsemise tagajärjeks oli see , et Maie peale jaanipäeva , kui juba heinamaale mindi , normaalse mõistuse tagasi sai . </s> <s> Ta ei kannatanud enam hirmutunde all ja ka salapärased hääled ei kippunud segama . </s> <s> Tereesel polnud enam vaja teda valvata , sest õde ei ilmutanud mingit märki , et ta ära joosta tahab . </s> <s> Kuid ühel päeval oli Maie taas kadunud . </s> <s> Kui Tereese õhtul laudalakka läks , et puhkama heita , oli Maie magamisase tühi . </s> <s> Ta tuli alles pärast keskööd ning kui Tereese küsis , kus ta käis , siis vastas õde , et palvetunnis . </s> <s> Tema näinud eile Tingu Liinet , kes Pudruniitu heinaloole läks , ning Liine siis öelnudki talle , et palvetunnid käivad edasi , kuna vend Juljus on jälle tervise juures ning kutsub kõiki tagasi issanda armuõpetusest osa saama . </s> <s> Et kuradi käsilased palvetundi ei saaks tulla , peetakse neid jälle Tingu Liine kambrites , kus olevat küll pisut kitsavõitu , kuid selle eest täiesti ohutu . </s> <s> " Tule sina ka , kui sa tunned , et kuri kiusama kipub , " ütles Maie Tereesele . </s> <s> Ja Tereese läks , sest peale Villemi lahkumist tundis ta , et mingi tasakaal temas on kadunud . </s> <s> Varem ei tulnud tal pähegi , et ta peaks kusagile minema või peale Villemi kellegagi suhtlema , kuid nüüd vaevas teda alatasa mingi rahutus , mis sundis õhtuti aknast välja teele vaatama . </s> <s> Kuid tulemas polnud kedagi . </s> <s> Voodisse heites mõtles ta ainult Villemile , nii nagu poiss teda oli õpetanud , kuid see pigem suurendas igatsust tema järele kui rahustas . </s> <s> Ja Tereese läkski koos Maiega palvetundi , et seal pisutki sellest pingest vabaneda , mis teda lakkamatult rõhus . </s> </p>
<p> <s> Tingu Liine väikest eeskambrit täitis usklike vaikne palvesosin , kui Vaherpõllu tüdrukud uksest sisse astusid . </s> <s> Tava kohaselt pidid ka nemad kohe põlvili laskuma ning teistega ühinema . </s> <s> Tereesele , kes neid kombeid ja pruuke veel hästi ei tundnud , paistis asi pisut naljakaski , kuid et teiste hulgast mitte silma paista , tegi ta siiski kõik kaasa . </s> <s> Maie silmad lõid aga otsekohe imelikult kumama ning põskedele ilmus isevärki õhetus . </s> <s> Täis hardumust vaatas ta üksisilmi vend Juljuse suu peale , et sealt ainsatki sõna kaotsi ei läheks . </s> <s> Paistis , et ta kogu südamest kõike seda uskus , mida palvevend rääkis . </s> <s> Ka Tereese vaatas vend Juljusele julgelt otsa . </s> <s> Talle meenus viimane kohtumine usuvennaga siinsamas Tingu Liine magamistoas . </s> <s> Tookord oli äratamine läinud untsu , sest palvevenna käitumine ei meeldinud talle . </s> <s> Ehk üritab ta täna õhtul uuesti , mõtles Tereese ning tundis südames järsku erutusevõbinat . </s> <s> Ta jälgis usuvenna näoilmet ja iga tema liigutust ning leidis , et vend Juljus on üsnagi sümpaatne mees , mitte nii nagu need poolpurjus külapoisid , kes teda Vaherpõllu saunakaldas suudlema kippusid . </s> <s> Ka palvevend saatis Tereese poole aeg-ajalt mõne ihara pilgu , nii et Tingu Liine , kes esimeses reas istus ja Vaherpõllu Maie kombel vend Juljusele lausa suhu vahtis , juba tagasi vaatas , et näha , keda kallis usuvend seal toa kõige hämaramas nurgas nõndaviisi oma pilkudega pommitab . </s> <s> Näed Tereeset seal Maie seltsis istumas , muigatas Liine halvustavalt huuli ning sosistas midagi enda kõrval istuvale Lätteaasu Mannile , mille peale mõlemad naised ühekorraga tagasi vaatasid ning suu ette tõstetud käe varjus naerda kihistasid . </s> <s> Tereese ei saanud oma silmi vend Juljuselt ning ei pannud tähelegi , mis tema ümber toimub . </s> <s> Usuvend kõneles niisuguse veenmisjõuga , et kõik muu Tereese peast ununes . </s> <s> " Lasku põlvili ! " müksas Maie talle järsku külge . </s> <s> Tereese jahmus ning langes kiiresti põlvedele maha . </s> <s> Ettevaatamatust liigutusest läks tool kolinal ümber ning kõik vaatasid selja taha . </s> <s> Tereesel oli piinlik ja ta lõi silmad põrandale , et vend Juljuse pilku mitte enam kohata . </s> <s> Kannatamatult ootas ta palvetunni lõppu , sest ta tajus ilma üles vaatamatagi , et usuvend teda üksisilmi sihtis . </s> <s> Kui viimaks lõpulaul lauldud , järgmine kokkutulek kindlaks määratud ning kõigile teatavaks tehtud , palus vend Juljus Tingu Liinet tema magamistuba paariks tunniks oma käsutusse , sest ta tahtvat toda Vaherpõllu õekest pihile võtta ning talle ei meeldivat , kui teda selle üliraske toimingu juures keegi kõrvaline isik segab . </s> <s> Liine vaatas vend Juljusele mõistvalt otsa ning lubas asja niimoodi korraldada , et lähemate tundide jooksul on tema jumala poolt ära märgitud koda kalli venna käsutuses . </s> <s> Tal olevat külas asjaõiendamist ning ta käib oma käimised sel ajal ära , kui vend Juljus Vaherpõllu plikaga pihilaual vaeva näeb . </s> <s> Liine ütles seda pilkavalt , terava tooniga hääles , mis ei jäänud vend Juljusele märkamata . </s> <s> " Õde Liine . </s> <s> Sinus räägib jälle kuri sarviline ise . </s> <s> Sinu sõnad on niisama mustad ja mürgised nagu su mõttedki . </s> <s> Palveta ja kihuta kuri endast eemale , sest muidu võtab ta sinu üle täielikult võimust . " </s> <s> Tingu Liine ei vastanud midagi , vaid langetas pilgu nagu vagale naisterahvale kohane ning astus õue , kus Tereese vend Juljuse sissekutsumist juba ootas . </s> <s> " Astu sisse , kallis lapsukene . </s> <s> Õde Liine läks välja ning meie võime segamata rahus sinu ihu ja hinge salvimisega alustada . " </s> <s> Nende sõnadega astus vend Juljus Tereesega koos Tingu Liine magamistuppa ja näitas valge päevatekiga kaetud voodi poole : " Istu , õekene , ja püüa pihitalituseks oma mõtteid koguda . </s> <s> Räägi kõik oma hinge igatsused ja soovid südame pealt ära , midagi salgamata , midagi ilustamata . </s> <s> Ainult siis võtab jumal sind kuulda , kui su süda puhas on . " </s> <s> Ning ta vaatas Tereeset kaua ja ihalevalt , umbes nii , nagu tiiger pühvlimullikat . </s> <s> Siis võttis ta Tereese ümara käsivarre ning paitas seda oma kuumade , higist niiskete pihkudega . </s> <s> " Armas õekene , palugem sinu hingeõnnistuse eest . " </s> <s> Vend Juljus laskus põlvili ning palvetas kokkupandud kätega ja ülespoole pööratud pilguga . </s> <s> Sõnu Tereese ei kuulnud , nägi ainult , et huuled liikusid . </s> <s> Olles palvetamisega valmis , tõusis mees püsti ja astus voodi äärel istuva Tereese juurde . </s> <s> " Kui sa pihtimiseks valmis oled , siis ütle mulle ja me alustame . " </s> <s> Tereese viivitas . </s> <s> Mida peab ta sellele võhivõõrale mehele rääkima ? </s> <s> Kas ta peab tema ees oma südame avama ning kõik selle , mida ta Tagavälja Villemi vastu tundis ning salaja oma hinges kandis , välja lobisema ? </s> <s> Võib-olla peab ta isegi oma päritolu mainima , isegi ema patud lagedale tooma . </s> <s> Kuid seda ta päris kindlasti ei teadnud ju . </s> <s> Ta teadis sellest ainult niipalju , kui teiste õdede ja vendade suust kuulis . </s> <s> " Kui su jumal nii vägev on , et kõik minust teab ning isegi minu mõtteid loeb , nagu sa räägid , mida on minul siis veel temale öelda . " </s> <s> – " Armas lapsukene , muidugi teab jumal sinust kõik , kuid ta tahab seda sellepärast sinu suu läbi kuulda , et kontrollida , kas sa tõtt kõneled ja kas sa oled vääriline tema taevariigi tasu saama , kui viimnepäev maa peale tuleb ning kõik teised igaveses põrgutules otsa saavad . </s> <s> Sest jumal võtab oma armuriiki vastu ainult ausaid , kes ei peta ega valeta , ega üldse tema kümne käsu vastu ei eksi . " </s> <s> Ning vend Juljus vaatas Tereesele pingsalt otsa . </s> <s> Tereese mõtles veel veidi . </s> <s> Siis alustas . </s> <s> Ta rääkis ära kõik , mida Aliide ja Leo talle tema päritolu kohta oli öelnud . </s> <s> Rääkis sellest , kuidas ta lapsest peale Tagavälja liivaaugus Villemiga käis , kuidas Villem temale simlit mängis ja ise peenikese häälega kaasa laulis : " Pea õitseb sirel ja laulab ööbik ja uuel ilul hõiskab ilm . " </s> <s> Ka sellest , et ema teda vihkas , nii kaugele kui ta mäletas , ja kuidas Tagavälja Villem teda endale naiseks lubas võtta , kui nad ükskord suureks saavad . </s> <s> Kuidas nende lapsepõlve sõprusest pikkamisi armastus arenes , siiras ja puhas nagu vesi Vaherpõllu ja Tagavälja vahel piiriallikas . </s> <s> Ja kui Villem kevadel merele läks , lubas ta Tereeset oodata ning raha koguda , et siis otsekohe abielluda , kui vajalik summa koos on . </s> <s> Ka oma salajastest igatsustest ei saanud ta rääkimata jätta , sest neid pidas Tereese eriti tähtsaks ja sellepärast ta Maiega koos palvetundi tuligi , et neid ihkeid ning pakitsevat rahutust endas maha suruda . </s> <s> Ihkeid ja rahutust , mida Villem ei mõistnud . </s> <s> Küll tahtnud ta juba kevadel kohe , enne Villemi lahkumist tema omaks saada , kuid Villem ei teinud sellest väljagi , vaid soovitanud Tereesel temale mõelda , kui igatsus väga suureks läheb . </s> <s> Seda tema teebki , kuid rahutus aina kasvab , mida rohkem ta poisi peale mõtleb . </s> <s> Vend Juljus kuulas Tereeset kokkupandud käte ning langetatud pilguga ega öelnud ainsatki sõna vahele . </s> <s> Aga kui Tereese oli lõpetanud , lausus vend Juljus : " Armas õekene . </s> <s> Tundub , et sinu jutt on siiras ja vaba valedest . </s> <s> See on väga hea , et sa Maiega koos palvetundi tulid , sest siin vabaned sa oma rahutusest ning igatsustest , mis ei ole midagi muud kui kurja kiusamine , kes sind patuteele püüab ahvatleda . </s> <s> Nüüd aga , kallis õekene , heida siia voodi peale pikali , sule silmad ning püüa unustada ümbrus , kus sa oled . </s> <s> Mõtle sellele , et see on taevalik armuvägi , mis sinu ihu salvab ja patust puhastab . </s> <s> Ja et minu hing astub praegu jumala trooni ette taevasse ja see , mis sinu ihuga siin maa peal toimub , tuleb sulle kõik minu ihu läbi jumala suurest armunõust . </s> <s> Luba endalt tõrkumatult võtta kõik sinu neitsiihu katvad riided , et jumal ka sinu keha puhtuses võiks veenduda , enne kui ma su patusest lihahimust vabastan . " </s> <s> Vend Juljuse poolsosinal lausutud sõnad ning pehmed soojast higist niisked käed olid nagu uimastav mürk , mis Tereeset roiutasid . </s> <s> Ta lebas suletud silmil nagu poolunes . </s> <s> Tundis küll , et vend Juljus pikkamööda ta keha katvaid riietusesemeid üksteise järel ära võtab , kuid tema takistamiseks puudus tal tahtejõud . </s> <s> Kõik see , mis temaga praegu toimus , tundus olevat nii üllatavalt hea . </s> <s> Vend Juljuse käed paitasid ning kompasid tema käsivarsi , rindu , kõhtu ning häbedust , libisesid hellitavalt üle näo , kaela ning kintsude , kuid häbi ta ei tundnud . </s> <s> Nagu kusagilt mõõtmatust kaugusest kuulis ta vend Juljuse unne suigutavaid sõnu : " Sinu suu on nagu pakatav tulipunane roosipung koidukullas , sinu rinnad nagu küpse nisu kuhilad ja sinu õliastja on nagu kosutav allikas , mis on täidetud kõige parema armuõliga . </s> <s> Kui heldelt on jumal sinu ihule oma armuande jaganud ! </s> <s> Oi , kui kaunis ta on , ei ainsatki üleliigset kurdu , nii prink ja voltideta . </s> <s> Kohe õige pea vabastan ma sinu ihu igasugusest patulustist ja siis võid sa karskena ja puhtana koos oma peigmehega jumala armuriigis altari ette astuda . </s> <s> Mind on taevane valitseja selleks välja valinud , et noori õekesi patusest lihahimust vabastada , et nad mitte ropus mehevalus ringi hoorama ei hakkaks , sest see ei ole mitte jumalale meelepärane ja ta saab neid selle eest rängalt karistama . </s> <s> Varsti saad sa , kallis õekene , maitsta taevalikku õndsust , mida jumal sulle minu ihu läbi osaks laseb saada . " </s> <s> Tereese viibis nagu unes . </s> <s> Kõik , mis temaga toimus , seisis nagu temast väljaspool . </s> <s> Ikka julgemaks ja julgemaks läksid vend Juljuse rünnakud ja Tereesel oli tunne , et tema peale on laskunud midagi suurt ja võimast , midagi niisugust , mis teda tervenisti haarab ja millele ta vastu panna ei suuda . </s> <s> Ta laskis ennast tõrkumatult vend Juljusest paitada ja muljuda , sest ainult tema keha oli praegu siin , hing aga viibis kusagil mujal , väljaspool seda tuba , Villemi juures , ning vaatas ükskõikselt pealt , mis tema ihuga toimub . </s> <s> Alles siis , kui vend Juljus kogu oma keha raskusega talle peale vajus , ärkas ta oma painajalikust tardumusest ja püüdis ennast vabastada , kuid oli juba hilja . </s> </p>
<p> <s> Kui Tingu Liine külast tagasi tuli , oli Tereese juba ammu läinud . </s> <s> Vend Juljus magas poolpaljalt Liine valgel päevatekil nagu aus inimene kunagi , kes pärast ränkrasket päevatööd korraliku puhkuse on ära teeninud . </s> <s> Liine lükkas kambri ukse lahti ning põrnitses vihast kiiskavate silmadega . </s> <s> Teadagi , mis siin toimus . </s> <s> Küllap sai too Vaherpõllu plika oma noosi kätte ning laskis jalga . </s> <s> Ja see kõik toimus tema puhtas abieluvoodis ! </s> <s> Sellele Vaherpõllu hooravõsule ta veel ükskord näitab . </s> <s> Ja kui vend Juljus ärkas ning ettetuppa astus , küsis Liine : " Kas sa nägid õde Tereese äratamisega pihilaual palju vaeva ? " – " Mitte just eriti . " </s> <s> – " Oli ta alles puutumata või langes see au sulle esimesena osaks ? " ei suutnud Tingu Liine küsimata jätta . </s> <s> " Õde Liine . </s> <s> Sa küsid liiga palju – ja asju , mis jumalale ei meeldi . </s> <s> Kui sa tahad olla vaga ja jumalakartlik õde , siis pead sa teravaid sõnu , mis saatan sulle suhu paneb , ütlemata jätma . </s> <s> Sa tead ju , et meie peame puhtad ja kasinad olema nii oma mõtetes , sõnades kui ka tegudes . </s> <s> Minu tegudel ei ole midagi ühist ropu lihahimuga . </s> <s> See on jumala käsk , et ma noori õekesi nende ihuhädas pean aitama , sest muidu lähevad nad patuteele . " </s> <s> Tingu Liine jäi vait , sest ta teadis , et vend Juljusega sellel teemal vaielda ei maksa . </s> </p>
<p> <s> Tereese läks ka järgmisse palvetundi . </s> <s> See , mis tema ja vend Juljuse vahel Tingu Liine magamistoas juhtus , oli sedavõrd ihaldusväärne , et Tereese enam muule mõelda ei saanudki . </s> <s> Ta ei suutnud kuidagi järgmist palvetundi ära oodata . </s> <s> Villem oma suudluste ja kallistustega ei tulnud talle enam kordagi meelde . </s> <s> Teda nagu polnud enam olemaski . </s> <s> Ainult vahetevahel vilksatas mõni mõttekilluke kõledast kevadpäevast Kivinõmme bussipeatuses , kus ta Villemi kätt oma peos hoidis , endal pisarad kurgus , et poiss ta terveks suveks maha jätab . </s> <s> Kuid mis olid Villemi suudlused ja kallistused selle kõrval , mida vend Juljus talle pakkus . </s> <s> Tereesele tundus , et tema ees on avanenud uus , senitundmatu maailm , salapärane ja ihaldatav , hullupööraselt magus nauding . </s> <s> Kas see siis ongi see taevalik õndsus , millest vend Juljus rääkis . </s> <s> On see ainult temaga nõnda , või ehk koguni kõikide meestega ? </s> <s> Miks küll Villem sellest ära ütles ? </s> <s> Kas ta tõesti ei märganud , et Tereese teda ihaldas ? </s> <s> Aga võib-olla ei teadnud Villem sellest taevalikust õndsusest ise ka midagi , sest polnud ta ju mingi jumala poolt äravalitud meesterahvas nagu vend Juljus , vaid lihtne külapoiss . </s> <s> Ja Tereesele paistis , et tema tunnetelgi Villemi vastu polnud enam seda võlu ja väärtust mis varem . </s> <s> Kas ta teda üldse armastaski ? </s> <s> Võib-olla oli see ainult lapsepõlvest säilinud harjumus , mis sundis teda poisiga kokku saama . </s> <s> Ehk on õige armastus hoopis see hingemattev nauding , mis tuleb mehega ühises voodis . </s> <s> Tereese oli täielikus segaduses . </s> <s> Ta võrdles mõttes kokkusaamist Villemiga ja vend Juljusega , ning tegi järelduse , et see igatsus , mida ta kevadel ja ka praegugi veel Villemi vastu tunneb , polnud midagi selle kõrval , mida ta usuvennaga kohtumisele mõeldes läbi elas . </s> <s> Seepärast otsustas ta minna ka järgmisse palvetundi ning leida võimalus usuvennaga taas kokku saada . </s> <s> Miks ära öelda niisugusest mõistust röövivast naudingust , mida jumal talle vend Juljuse ihu läbi osaks laseb saada . </s> </p>
<p> <s> Kui palvus lõppes , astus vend Juljus Tereese juurde ja ütles : " Luba , kallis õekene , et ma sind sinu koduteel saadan . </s> <s> On juba hilja ja see ei ole hea , kui noor ja kaitsetu , jumala armunõu maitsta saanud tütarlaps üksinda teele läheb , kus saatana käsilased teda kergesti kimbutama võivad tulla . " </s> <s> Tereese noogutas nõusoleku märgiks , saatis Maie ees minema ja jäi ootama . </s> <s> Kuid koduteel kadus järsku jalgrada otse üle heinamaa minnes käest ja Tereese ning vend Juljus seisid küüni ees , kus poolik heinavirn nii meeletult ja kutsuvalt lõhnas , et kuidagi ei saanud muidu , kui nad pidid sinna otsa ronima , et üheskoos oma hinge ja ihu eest palvetada . </s> <s> Ja taas sai Tereese vend Juljuse jumala poolt äravalitud ihu läbi seda taevalikku õndsust tunda , millele ta terve nädala mõtles ning lakkamatult unistas . </s> <s> Ning Tereese põletas kallist usuvenda kogu oma noore keha lõõmava tulega . </s> </p></div2></div1>
    </body>
  </text>
</TEI>
</teiCorpus>
</teiCorpus>
