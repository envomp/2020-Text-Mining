<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> MOSKVA MÄLESTUSED </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> MOSKVA MÄLESTUSED </head>
<p> <bibl> <author> <s> Olev Remsu </s> </author> </bibl> </p>
<p> Voldemar Pinnile </p><div2 type="alaosa"><head> BREŽNEV , DEMOKRAATIA JA RESTORANIKULTUUR </head>
<p> <s> Pole vist teada , mis tundeid äratab eestlasel Moskva nimetamine . </s> <s> Ja küllap on need tunded muutunud või vähemalt muutumas . </s> <s> Kellel eile aukartust ja täna põlgust , kellel eile ükskõiksust ja täna hirmu , kellel eile ihalust pääseda lähemale Kremli-müsteeriumile ja kellel täna samasugust karjääriihaldust , kellel eile viha ja täna viha . </s> <s> Aga kes teab , ehk oli meie seas ka niisuguseid pimestatuid , kes uskusid ametlikku propagandat . – Moskva on kogu progressiivse inimkonna pealinn . </s> <s> Igatahes ütles mulle sõber Kalle 1979. aastal , kui ma sinna õppima läksin : sinagi oled pugeja ja reetur . </s> <s> Ja ometi ei õppinud ma parteivärki , hoopis stsenaristikat . </s> <s> Aga sõbergi , tollal oma elitaarsusega populaarne kunstnik , ei jätnud mind maha , kirjutas pikkade aastate jooksul mulle ühe lühikese kirja ning käis paar korda külas . </s> </p>
<p> <s> Oma koolist tundsin ma enne sinna astumist vaid üht inimest , ja seda oli isegi palju – teised kaasõppurid olid omavahel algul võõrad . </s> <s> Mu tuttav oli üks vene prosaist ja humorist Viktor , kelle ainsa raamatu on näitekirjanik ja peatoimetaja T. eesti keeldegi tõlkinud . </s> <s> Just T. kaudu ma Viktorit teadsingi . </s> <s> Vitja kandis ühe väga hea vene kirjanikuga sama perekonnanime , aga on Gogoli kauge sugulane ning on viimasega ka näo , eriti nina poolest sarnane . </s> <s> Vitja armastas Moskvat , oma sünni- ja kodulinna , lahke inimesena aitas ta mulgi üle elada kohanemisvaevu . </s> <s> Vitja , kes oli Eesti oludega hästi kursis , ei nõudnud , et ka mina peaksin armastama Moskvat , aga ta tahtis , et ma vähemalt ei põlgaks seda linna . </s> <s> Palun , vihka parteid , palun vihka valitsust ja karjeriste , kuid ära vihka Moskvat , rääkis mulle Vitja , sest sellegi linna , nagu teie Eestigi , on vallutanud kommunistid . </s> <s> Koos hulkusime mööda Kolmanda Rooma vanalinna kõrvaltänavaid ja tagahoove , ning need olid tõesti kiindumust väärt . </s> <s> Usun , et oskaksin praegugi õuede , keldrite , koridoride ja planguaukude kaudu minna otse ühelt peatänavalt teisele , ühelt väljakult teisele . </s> </p>
<p> <s> Moskva , see on restoranide linn , Moskva , see on kõige demokraatlikum linn vastikus N. Liidus , milles kõige rohkem oleme kannatanud meie , venelased , rääkis Vitja . </s> <s> Tohoh , vaidlesin ma talle vastu , aga Vitja oli järjekindel , tõestas oma väiteid ümberlükkamatute argumentidega . </s> <s> Vitja oli Vene patrioot , kuid mitte šovinist . </s> <s> Oleks selliseid rohkem , oleks Venemaa enda ja tema annekteeritud ääremaade elu parem . </s> <s> Vitja oli jalamaid nõus Eestile iseseisvuse andma , kuid Ukraina oli talle " naša " ja see pidi kuuluma Venemaa külge . </s> </p>
<p> <s> Poole aasta pärast sain Kallelt kirja : Eestis on igavaks läinud , jõuan Moskvasse 24. veebruaril , kas teil on seal väga külm , sain palju raha , tahan selle lihtsalt maha laristada , olen ülearu kõvasti tööd vihtunud , puhata on vaja . </s> </p>
<p> <s> Juba vaksalis ütlesin Kallele : Moskva on restoranide linn , Moskva on kõige demokraatlikum linn vastikus N. Liidus , ja kas sa tead , siin riigis pole kannatanud ainult meie , vaid ka venelased , ja Moskva on demokraatlik hoolimata sellest , et Moskvagi , nagu meie Eestigi , on kommunistid oma talla alla surunud . </s> <s> Kui Kalle irooniliselt naeratab , tekib tal vasakusse põske lohk , pilk muutub kavalaks . </s> <s> Lohk oligi olemas , kui Kalle küsis : oled hakanud juba ümberrahvastuma või , sul käivad need asjad ikka maru kähku , varsti on sul aktsent ka küljes või ? </s> <s> Tead , Moskva pole Lääne mõttes demokraatlik , see linn on demokraatlik spetsiifilisel sovjetlikul ( tollal ütlesin : nõukogulikul ) moel . </s> <s> Asi on selles , et Moskvas on väga palju maffiaid ning kõik need on tohutu kanged ja võimujanused . </s> <s> Ja enne , kui poliitbüroo pole langetanud otsust , enne , kui pole Brežnevi allkirja , ei tunnista ükski maffia end võidetuks ; see loobki pluralismi , seisukohtade paljususe , jutustasin ma ümber Vitja teooriaid . </s> <s> Mis maffiad siis teil siin Moskvas on ? kissitas Kalle silmi . </s> <s> On välisministeeriumi maffia , sõjaväe maffia , julgeoleku maffia , linnakomitee maffia , raudteemaffia , palju-palju maffiaid , nende tipud koonduvad Moskvasse ja kõik nad kaklevad omavahel piruka pärast . </s> <s> Brežnev on aga tõbine ja poliitbüroo töötab aeglaselt , oi kui aeglaselt , kulub kuid või koguni aastaid , enne kui see peamaffia mingi küsimuse arutamiseni jõuab , seni valitsebki see spetsiifiline demokraatia ning üleliiduline otsustamatus ja venitamine on loonud vabama atmosfääri , võrreldes näiteks Doni-äärse Rostovi või Leningradiga , kus kohalikud füürerid ja ristiisad lihtsalt jõuavad kõigega tegelda , kuna seda kõike on tunduvalt vähem kui Moskvas , selgitasin ma Kallele ja lisasin : mind imestab , et sa ei tunne huvi , miks nad otsustamisõigust allapoole ei lase , et niimoodi kruvisid ka pealinnas kõvemini kinni keerata . </s> <s> Olgu , ma tunnen huvi , vastas Kalle , tüdinult nagu ikka inimene , kellel ei lasta endal selgusele jõuda , kellele surutakse suhtumine peale . </s> <s> Sellepärast , et hoida enda käes võimu , seda asja , mille poole tunglemisest koosnebki kogu impeeriumi pealinna elu ; sellepärast , et valitseks tõeline Brežnevi ja poliitbüroo diktatuur , sest otsustamisõigus ongi võim , jutustasin ma metroos , kus meie eestikeelsele vestlusele vaatamata meile mingit tähelepanu ei pööratud , sest moskvalaste kogenud pilgud fikseerisid kohe , et me pole välismaalased . </s> <s> Me polnud riides nii halvasti nagu välismaalased . </s> <s> Meid võinuksid eesti keele pärast kaasvälismaalasteks pidada ainult lihtsameelsed välismaalased ise . </s> </p>
<p> <s> Sa rääkisid midagi restoranidest , tahaksin kontrollida , kas sa nende kohta samasugust jama ajad kui poliitika puhul , lõpetas Kalle poliitilise teema , ettevaatlik , nagu ta oli . </s> </p>
<p> <s> Helistasin Vitjale , asjatundjale , ning läks lahti mitmepäevaseks peoks ja seiklusteks . </s> <s> Hommikuti parandasime päid pätiõllekais , milliseid ainuüksi minu ühiselamu ümber oli kuus tükki – põline moskvalane Vitjagi kolis mugavuse ja kontaktsuse huvides ajutiselt minu ühiselamutuppa , Kalle peatus seal iseenesestmõistetavalt . </s> </p>
<p> <s> Oli automaatidega ( lased viisteist kopikat pilusse ning õlu soriseb kannu ) pätiõllekaid , oli leti ja letitöötajaga , kes õlut valades varastasid sult vähemalt veerand kannu , oli lihtsalt putkasid kõnnitee veeres ilma ruumide ja peavarjuta , nõnda , et joodi plangu najal ja kusel käidi naabermaja koridoris , oli selliseid , kus kohe toolidel istuda võis ning sõimusõnu räuskav paks mammi sulle kannu lauale kandis . </s> <s> Ja ega need kõige lihtsamad putkadki polnud kõige viletsamad – neist voolas ühest kraanist kuum ja teisest külm õlu , nõnda et õlle temperatuuri võisid sa endale ise valida , hoides näppu kuuma kraani suunas . </s> <s> Kui näpu tagasi tõmbasid , sulges õllelaskja kuuma kraani , lasi su kannu täis tavalise õllega . </s> <s> Kalle kohmetu provintslasena tegigi algul vea – hoidis oma sõrme vajalikus suunas liiga kaua ning tema esimene kann tuli täiesti tuline . </s> <s> Aga oli ka talv , paukus pakane , Kalle esimene õlu jahtus joodavaks kähku . </s> <s> Ja pätiõllekaiski pakuti suupisteteks eksootikat – krevette , tšeburekke , pontšikuid , beljaaže , pelmeene , kolme-nelja välismaistes pakendites juustu ning mida kõike veel ! </s> <s> Ja maksis see tühiseid kopikaid . </s> </p>
<p> <s> Pealelõunad ja õhtud aga veetsime restoranides , püüdsime ühel päeval olla mitmes . </s> <s> Vitja jutustas : meie vabadusaegne restoranikultuur on säilinud tänu massimõrvar Stalinile ( Vitja väljendas end 1980. aastal just nõnda , ja see kasvatas Kalle umbusku ) . </s> <s> Nomenklaturtšikud on alati püüdnud ahvida aadlikke , suurvürste ja väiksemaid vürste , rikkaid vene kaupmehi ja õukonda , ning kuna vabaduse ajal oli meil hiilgav restoranikultuur , siis pidi see vähemalt Moskvas , vähemalt eliitrestoranides säilima , seletas Vitja . </s> </p>
<p> <s> Mis roogi ma siis mäletan ? </s> <s> " Bakuus " toodi lauale korvitäis zelenit , ja iga kõrs , iga lible oli ise maitse ja nimega . </s> <s> " Moskvas " punetasid meie ees vaksapikkused vähid . </s> <s> " Budapestis " sõime külma suppi ja jõime tulist šokolaadi , " Minskis " proovisime kukke veinikastmes , " Jerevanis " põldpüüd , " Pamiiris " jakiliha , " Uzbekistanis " lõhefileed . </s> <s> " Pekingis " manustasime valgeid , küünepikkusi usse , mida ma tõukudeks ei nimeta ainult sellepärast , et need olid tõesti hõrgutavad . </s> <s> " Natsionalis " oli revüüprogramm , kus bikiinides naine kehastas sirbi ja vasaraga kosmonauti ning inimkonna püüdu rebida end lahti maistest vaevadest . </s> </p>
<p> <s> Sealt saigi Vitja inspiratsiooni viia meid järgmisel õhtul Ostankino teletorni restorani " Seitsmes taevas " , mis pöörleb ringi . </s> <s> Olime maapinnast poole kilomeetri kõrgusel , kuid reklaamis tõotatud suurepärane vaade Moskvale jäi meil nägemata , kuna pilved olid meist allpool . </s> <s> Leidsime menüüst kilpkonnasupi , mille kohe tellisime . </s> <s> Aga me olime hoos , rääkisime demokraatiast ja diktatuurist , sõime ära salatid ja praed , jõime ära viinad ning võtsime viina juurde . </s> <s> Siis meenus Kallele meie kilpkonnasupp : kuidas teil siis ikka kõrge , aadli- ja vabadusaegne teeninduskultuur on , kui kilpkonnasuppi ei toodudki , isegi ei vabandatud meie ees , isegi ei pakutud esimeseks roaks midagi muud , meie pidime nagu matsid salati järel sööma praadi ? ründas Kalle . </s> <s> Vitja asus tõestama oma informatsiooni ja hinnangute paikapidavust . </s> <s> Tšelovek ! ( nii kutsuti tsaariajal vene keeles kelnerit ja peenemates seltskondades jätkatakse hüva kommet ) viipas ta kohale meid teenindanud frakis kelneri , kes hoidis paksu rahakotti vöö vahel . </s> <s> Ootasin harilikke joppe ja matte , ootasin , et kohe tõestab kutsutu , kes on majas peremees , kas tema või meie , kunded , ootasin tüli , mis heal juhul lõpeb meie väljatõstmisega , halval juhul miilitsas ja kaineris . </s> <s> Kus on meie tellitud kilpkonnasupp ? küsis Vitja viisakalt . </s> <s> Ma tõin teile selle , vastas kelner . </s> <s> Mul on väga kahju , aga te pole seda siiski teinud , jätkas Vitja . </s> <s> Olen , olen , vaidles kelner . </s> <s> Säh sulle Moskvaa – eto gorod restoranov'it , ja küllap demokraatiaga on sama lugu , parastas Kalle . </s> <s> Ei ole toonud , ütlesin ka mina , ent häält kõrgendamata . </s> <s> Võibolla sõite te selle juba ära ning nõud on koristatud ? oletas kelner . </s> <s> ( Nõudekoristajaks oli hiiglama uhke põllega mammi , kes rataskandikut tõugates saalis ringi sõelus ja viisakalt vabandades tühje taldrikuid laudadelt eemaldas . ) </s> <s> No , kuulge , milles te meid süüdistate , kas te arvate , et me tahame teilt teised supid ilma rahata välja petta või ? süttis Kalle . </s> <s> Kilpkonnasupp on teil laual , härrad , ütles äkki kelner . </s> <s> Vaatasime hoolikalt oma lauda ja ei näinud midagi – see oli täis igasugu vürtsitopse , salateid ja muid vidinaid , mida me huupi olime menüü järgi tellinud . </s> <s> Kahjuks ei ole meie laual kilpkonnasuppi , ütles Vitja . </s> <s> Vaat , see on ikka tõeline vene häbematus , ta mängib selle peale , et me veidike purjus oleme ja miilitsat kardame , ütles mulle Kalle eesti keeles . </s> <s> Ei ole jah , kinnitasin mina ja mõtlesin : ühelt poolt on hea , et niisugune skandaal praegu toimub , mis see Vitja kiitleb oma Moskva linna ja selle restoranidega ; teiselt poolt jälle on halb , sest ma ise olin ju kiidelnud Moskva linna ja selle restoranidega . </s> <s> Kelner torkas oma näpu meie laual kolmes suunas , näidates , kus asuvad meie supid – need olid imepisikestes , pipratopside suurustes taldrikutes , meie olime neis sisalduvat pidanud seni veel proovimata maitseaineteks . </s> <s> Pole viga , härrad , kas tellida teile takso , kui lõpetama hakkate ? naeratas kelner , lahkus meie laua juures kummardades . </s> <s> Ta isegi ei naeratanud võidukalt , ja see ajas Kalle vihale : kõik siin Venemaal on risti vastupidi – õlu liiga tuline , supp liiga jahtunud . </s> <s> Mitte Venemaal , vaid N. Liidus on kõik risti vastupidi , parandas Vitja , kommenteeris : nad igatsevad saada kinniste parteijoomakohtade kelneriteks , nende vahel on tohutu konkurents , kes sinna võetakse ja kes mitte , aga teada on , et töötajad parteilokaalidesse valitakse eliitrestoranidest , sellepärast nad ongi nii viisakad . </s> <s> Saad ühe kaebuse kirja , ära unistagi enam Kremli kelneriks hakkamisest , ütles Vitja . </s> <s> Aga miks nad sinna tükivad , kas seal on suuremad jootrahad või ? mina arvan , et parteitšinovnikud need õiged koonerdajad just ongi , ütles Kalle . </s> <s> Seal nad ei saa kopikatki jootraha , sest neis kohtades pole mingit rahalist arveldust , aga seal on komme , et kõik , mis lauale jääb , kuulub kelneritele , ja lauale jääb väga palju ning need on maailma peenemad road ja rüüped , koju sõites laovad nad auto pagasiruumi puupüsti täis , selgitas Vitja . </s> <s> Ausõna , ta teadis kõike Moskva kohta , näiteks ka seda , et kõigile tuntud metroo kõrval on Moskva all teinegi metroo , salajane ja mugavam , tugitoolide ja kirjutuslaudadega , et parteilased töötada võiksid . </s> </p>
<p> <s> Järgmisel hommikul vara parandasime pead Kalle jaoks jälle uues , arvult kuuendas pätiõllekas , mis asus Jaroslavli tänavas , Tihvini surnuaia kõrval . </s> <s> Seegi oli putkatüüpi nähtus , ilma toolide ja ruumideta , pidi jooma kas kõnniteel või võtma oma õlled ja minema läbi aiamulgu kalmistule , et seal mõnusalt õlut rüübata . </s> <s> Meie Vitjaga tundsime ära koolivennad , juudi Saša Odessast , neegri Angoolast , Goga ja tema pruudi Oksana , lätlase Artursi ja tadžiki Muzafari , kes olid samaga ametis , millega meiegi . </s> <s> Ühinesime rõõmsate hüüatuste saatel , vestlesime teemal , kus ja mida eile joodud sai , meie kilpkonnasupi-lugu pakkus kõigile lõbu , jutustasime seda paar korda , nähtamatud taldrikud muutusid üha väiksemateks , lõpuks taandusid need sõrmkübara suurusteks . </s> <s> Tõime veel , sedapuhku soojemat . </s> <s> Kallegi oli selgeks saanud , kuidas võtta paraja temperatuuriga õlut . </s> <s> Kes istus kalmistupingil , kes toetus tagumikuga hauakivile , kes lösutas marmorkalmul , padjaks kohverportfell . </s> <s> Korraga märkasime läbi härmas puudevõre , et teisel pool tänavat riputatakse maja külge leinalippu – punast plagu musta randiga . </s> <s> Poisid , see pole juhuslikult , ütles lätlane Arturs , minu naaber ühikas . </s> <s> Küünitasime end vaatama üle plangu – peaaegu kõikidel majadel , mis paista olid , lehvisid leinalipud . </s> <s> See on väärt kümmet õlut , hindas Muzafar , võttis tühjad kannud kaasa ja läks neid tooma . </s> <s> Brežnev-kaabakas , see lurjuste-lurjus , on maha kärvanud , teatas ta täis kannudega tagasi tulles . </s> </p>
<p> <s> Muzafar oli varem töötanud TASSi Dušanbe-korrespondendina , ta oli mulle rääkinud , kuidas ta organiseeris vastukajasid Brežnevi kõnedele . </s> <s> Temalt oli tellitud säärane ideoloogiliselt kaalukas materjal õpetajannalt ( blondilt , venelaselt , vallaliselt , 25-aastaselt kommunistlikult noorelt ) , insenerilt ( parteitult , tadžikilt , 6–7 lapse isalt , 35–40-aastaselt , põllumajanduslik kallak ) ja tööliselt ( tadžikilt , parteilaselt , eesrindlaselt , keskharidusega , 60-aastaselt ) . </s> <s> Ta vehkis need ise valmis , ei hoolinud ülitäpsetest ankeediettekirjutustest ning helistas siis tuttavale äripartnerist insenerile : paned pool tonni lauale , saad vastu kajada , mul sinu eest vastukaja juba valmis visatud . </s> <s> Enam-vähem sama kordus õpetajanna ja töölise puhul . </s> <s> Muidugi soostusid kõik , nii Brežnevi selle kõne , eelmiste ja järgmistegi puhul , ehkki mõni püüdis viiesajast rublast maha kaubelda . </s> <s> Aga tegelikult polnud tingimused rängad , see oli suhteliselt odav moodus poliitilist kapitali teenida . </s> <s> Muzafar polnud mingi vereimeja ja röövel , ta tegi teistele lausa head , sest vastukajanu saagiks langes mõni aeg hiljem preemia , tuusik puhkekodusse või koguni autoostuluba ja korteriorder . </s> <s> Kui mitte rohkemat , siis foto pandi kohe kindlasti autahvlile , aga fotost ja autahvlist kõik karjäärid ja privileegid algasidki . </s> <s> Parteisseastumine oli Muzafarile maksnud seitse tuhat rubla , olnuks ta algharidusega tööline , saanuks hakkama kolme tuhandega . </s> <s> Miks peaks mind tasuta parteisse võetama , kui sinna astumine on mulle kasulik tehing ja hakkab mulle sisse tooma ? oli koolivend Muzafar õigustanud mulle partorgi , kellele ta seitse tuhat rubla oli andnud . </s> <s> Ära eales taha mingit teenet ilma rahata , see läheb kokkuvõttes kõige kallimaks , oli Muzafar mind õpetanud . </s> <s> Ehk arvutas ta praegu , kui palju raha jääb teenimata Brežnevile järelehüüete organiseerimisega ? </s> </p>
<p> <s> Ja siin surnuaial elan mina üle selle ajaloolise hetke ! imestas Kalle , lätlane Arturs tõstis kruusi Eesti Vabariigi aastapäeva terviseks . </s> <s> Oled oma toostiga nädala hiljaks jäänud , sõber , märkisin mina . </s> <s> Aga siis ta ju elas , pareeris Arturs . </s> </p>
<p> <s> Mida öeldi seal kalmistul , sel lustipeol pakase käes ? </s> </p>
<p> <s> Odessiit Saša : ta , raibe , kogus sõiduautosid nagu mõni teine postmarke , laskis väliskompaniidel endale kinkida iga uue mudeli , aga meie peame jalgsi käima , metroos ja trollibussides trügima . </s> <s> Ja õigeid kingigi pole saada , kõik lagunevad paari nädalaga ribadeks . </s> <s> Muzafar : ta oli üks igavene siga , röhitses ja sittus . </s> <s> Goga , kelle isa oli armeenlane ja ema grusiinlane , aga kes ise oli venelane : tal seisis nagu vanal kuradil , ta magas kõigi oma töökaaslaste naistega , ta valis ja edutaski töökaaslasi nende naiste lahke anni ja seksosavuse järgi ning karjäärihimulisemad kamandasid ise oma naisi tema voodisse . </s> <s> Oksana : selle vana trulliga , kelle kõht lotendas su peal , lihtsalt jäle oleks ! </s> <s> Goga : aga kui ta oleks mu selle eest vabariigi komsomoli sekretäriks teinud , ah ? </s> <s> Oksana : esiteks pole ma praegu veel sinu naine , ma pean kõigepealt lahutama , ja teiseks võis ta ka petta , lubada ja lubadust mitte täita , ta laskis endale alati briljante kinkida ja ta tütar Galina äritses nendega , nad olid üldse ühed suured sulid . </s> <s> Muzafar : pettuse ja vastastikuse tillist tõmbamise peale kogu see alatu süsteem ongi rajatud . </s> <s> Arturs : kas on üldse ordenit , mida ta oma rinda ei riputanud ? </s> <s> Oksana : kangelasema medal jäi tal saamata , ehkki sohilapsi oli tal jalaga segada . </s> <s> Muzafar : viimane jätis ja peletis , sellised tuleks jalgupidi üles puua ; meil Kesk-Aasias on välja kujunenud ametikohtade hinnakiri – tahad saada keskkomitee sekretäriks , maksa poolteist miljonit , ministrikoht on olenevalt ministeeriumist viissada tuhat kuni miljon , direktorikohad sada tuhat kuni miljon , viletsa ja võlgades kolhoosi esimeheks võid saada viiekümne tuhandega ; no kust ma võtan neile kaabakatele poolteist miljonit , neil endil on lihtsam , nad müüvad oma vana ameti ise maha , saavad osa raha , mis uue eest maksma peavad , tagasi ; miljon ! see on terve diplomaadikohvritäis hoolikalt üksteise peale laotud sajarublaste pakke ! </s> <s> Mustanahaline Angoolast , kelle nimi oli Pedro : meie eest ta hoolitses , tänu talle meie revolutsioon võitiski . </s> <s> Saša : ja tänu teiesuguste nõndanimetatud revolutsioonidele meie siin elamegi kehvalt nagu kirikurotid . </s> <s> Kalle : mulle küll see kooris sõimamine ei istu , mina sõimasin teda siis , kui ta elas , nüüd võiks mõne hea sõna ka poetada . </s> <s> Saša : meid , juute , laskis ta Ameerika vilja eest välja . </s> <s> Muzafar : hea sõna poetada sellele idioodile , kes kõik endale krabas , kes riigi paljaks röövis , hui tebe v rot , ma pidasin varem eestlastest lugu , aga te pole sittagi väärt ; ja sina , juudinärakas , ole hoopis vait ! </s> <s> Vitja : Kalle on minu külaline ja mina teda solvata ei luba ! </s> <s> Pedro : see , mida sa , Muzafar , ütlesid , on rassiline diskrimineerimine . </s> <s> Oksana : poisid , ärge norige riidu , täna on pidupäev . </s> <s> Kalle : õige vene pidu käibki kaklusega . </s> <s> Vitja : Muzafar pole venelane , vaid sovjett . </s> <s> Muzafar : mina olen tadžikk , ma käin mošees , vaat , Brežnev oli venelane ja sovjett korraga ! </s> <s> Mina : meil ei diskrimineerita üksikuid rahvusi või rasse , meil diskrimineeritakse absoluutselt kõiki ; diskrimineerijaid jälle diskrimineerivad hierarhias kõrgemad diskrimineerijad , ja kõige kõrgem diskrimineerija oli Brežnev , nüüd tuleb tema asemele mõni uus samasugune , mina oletan , et Tšernenko . </s> <s> Goga : just Tšernenko naine Brežnevile kõige rohkem meeldiski , sellepärast ta vedaski Tšernenkot igale poole endaga kaasa . </s> <s> Kalle : vaat , see on demokraatia ! </s> <s> Vitja : mina arvan , et nüüd tuleb meil tõeline demokraatia , selline , mis teid , eestlasigi , rahuldab . </s> </p>
<p> <s> Üle tänava avati " Jaroslavskaja " hotelli kauplus , ostsime leinalipuga poest viinad ja suundusime ühikasse pidu jätkama . </s> <s> Teel rahunes Muzafar : mina olen nõus ütlema , et eestlased on head , kui sina oleksid nõus ütlema , et tadžikid on head . </s> <s> Kalle : ma pole elu sees kunagi midagi tadžikkide kohta halvasti öelnud ! </s> <s> Muzafar langes viinapudelite kolksudes Kallele kaela , suudles teda pikalt põsele . </s> <s> Kui ma ei eksi , siis solvasid sa ka juute , märkis neeger Pedro , aga teda ei pandud tähele . </s> </p>
<p> <s> Restorani me sel päeval ega õhtul ei jõudnudki , selle asemel laulsime rõõmulaule , nõnda et terve ühikakoridor rõkkas . </s> <s> Vaidluse peaküsimuseks kujunes : kes saab järglaseks ? </s> <s> Vitja surus eriti visalt Andropovit : ta on kõige suurem demokraat . </s> <s> Ta on peanuhk ! kargas Vitjale turja Arturs . </s> <s> Just sellepärast ta ongi demokraat , kuna ta teab kõike , tema mõistab , et ainult demokraatia päästab , kaitses Vitja oma . </s> <s> Mina : Andropov on liiga võimas ja tugev , kõik kardavad teda , kuna ta teab paljut , nad valivad endi seast kõige tõbisema , kõige väetima , sellise , kes võimu oma pihku ei haara ning kes varsti ära sureb , sest see avab teistelegi šansse . </s> <s> Kalle : kust sa tead , et Andropov kõige tõbisem pole ? või vähemalt võimaldab tema aparaat tõbisust teeselda , selle kohta teistele poliitbüroo liikmetele kõlakaid levitada . </s> <s> Muzafar : kui nad tahaksid meie Liitu säilitada , ei tohiks nad sedapuhku venelast panna ; meid , moslemeid , on varsti 50 protsenti elanikkonnast ja kuigi kasahhid on kaabakad , võiksid nad valida Kunajevi ; rahvuslikud konfliktid on igal pool puhkemas ja kui venelane jälle peasekretäriks saab , on tuli majas . </s> <s> Goga : Suslov on nii peenike intrigant , et tema mässib nad kõik ümber oma sõrme ja hakkab ise . </s> <s> Oksana : kui nad edasi varastada tahavad , siis lükkavad nad Grišini ette . </s> <s> Štšerbitski on samasugune korrumptant , temagi rahuldaks kõiki , ütles Saša , kes enne meie kooli oli õppinud Odessas filosoofiaaspirantuuris . </s> <s> Gromõko on vaikselt oodanud oma tähetundi paarkümmend aastat , tema juba hetke maha ei maga , ma nägin teda Angoolas , pakkus Pedro . </s> <s> Kalle : tegelikult on see ükskõik , kes saab , sest enne , kui käru kummuli ei lenda , ei muutu siin tatises riigis miski . </s> <s> Arturs : õige , vaat , sellega olen ma nõus ! </s> <s> Edaspidi sõimati kadunukest üha vängemalt ja vängemalt , vaid Pedrol oli Brežnevist kahju : ei tea , kas uus ikka hakkab toetama meie revolutsiooni , ning ehkki see on teie siseasi , kuhu ma ei taha oma nina toppida , võin ma öelda , et ma ei usalda eriti kedagi , aga nagu meilt Moskva toetus kaob , nii langeme Pekingi või Washingtoni küüsi ja mina pean Aafrikasse tagasi minema sadamasse kotte tassima . </s> </p>
<p> <s> Meie laul meelitas kohale viinahimulisi kõrvaltubadest , kes meie peo ja meeleoluga ühinesid , samuti Brežnevit põhjasid , uusi kandidatuure arutasid , kõik sobimatuteks kuulutasid . </s> </p>
<p> <s> Kaheteistkümne ajal öösel saabus Vitja naine Dina , kes juba mitmendat päeva Vitjat ootas ja otsis . </s> <s> Dina sihkas vihase pilgu minu poole , sest minu helistamise ajal oli ta Vitjat viimati näinud , ise minu palvel Vitja telefoni juurde kutsunud . </s> <s> Brežnevi surma puhul tohib ikka pidutseda ? õigustas oma kauast kodunt äraolekut Vitja . </s> <s> Brežnev esines täna õhtul " Vremjas " , ma ei mäleta , kas sai ise või andis kellelegi teisele mingi ordeni , nõnda et otsige endale laaberdamiseks parem põhjus , mitte vale , mis on nii kergesti ümberlükatav , sõnas Dina ning hakkas Vitjat kättpidi seltskonnast ära vedama . </s> <s> Kuidas nii , et esines " Vremjas " , aga leinalipud ? haistis Muzafar ohtu . </s> <s> Ka sellest räägiti " Vremjas " . </s> <s> Ah , mingi sõbraliku riigi kas president või peaminister suri ära , vastas Dina . </s> <s> Kes , kes , kas meie oma või ? huvitus Pedro . </s> <s> Ei , see oli mujalt kandist , kas Laosest , Vietnamist või ... või ... mis riigid seal üldse on ? küsis Dina , toppis Vitjale mantli selga , surus mütsi pähe ja tiris abikaasat ukse poole . </s> </p>
<p> <s> Muzafar tõttas informatsiooni Brežnevi elusoleku kohta kontrollima , see osutus tõeks , leinati mingi teise riigi väljapaistvat partei- ja riigitegelast , igal juhul mitte Angoola oma . </s> <s> Mornil ilmel pudenes kamp laiali , üksteist kõõritati altkulmu , tundus , et midagi jäi ütlemata . </s> <s> Kas homme hommikul jooksevad kõik julgeolekusse teiste peale kaebama , et oma nahka päästa ? naljatles Kalle voodisse heites . </s> </p>
<p> <s> Juba enne seitset hommikul kolkis Muzafar minu ukse taga ja käsutas mu oma tuppa . </s> <s> Tal olid laual peaparandusõlled , kušetil ja toolidel konutas täpselt sama seltskond , kes kakskümmend kolm tundi tagasi oli Tihvini surnuaial eilset pidu alustanud . </s> <s> Puudus vaid Kalle , kes magas minu toas , ent tema asemel olid mõned nende seast , kes olid joominguga liitunud hiljem ühiselamus . </s> <s> Tundus , et siin oli juba tükk aega vaieldud ja arutletud , nüüd oli langetamisel mingi otsus . </s> <s> Viimase metrooga sõitsin ära , esimese metrooga tulin , Muzafari helistamise peale , ütles Vitja . </s> <s> Sinu külalist ma ei usalda , sest ta ei lausunud eile ühtki paha sõna , ütles Muzafar mulle . </s> <s> Minagi ei lausunud eile Brežnevi kohta ühtki paha sõna , ma koguni kiitsin teda , ütles Pedro . </s> <s> Meie samuti mitte , ütlesid Goga ja Oksana . </s> <s> Mina olin nii purjus , et mina ei mäleta midagi , ütles Arturs . </s> <s> Minu meelest ei nimetanud meist eile mitte keegi mitte ainsatki korda Brežnevi nime ; ka sina , Pedro , mitte , ka sina , Arturs , mitte , kuigi sa olid purjus ja ei mäleta , aga mina mäletan täpselt , ütles filosoof Odessast . </s> <s> Õigus ! sul on õigus , sõber , toetas juuti moslem Muzafar . </s> <s> Kuidas soovite , ütles Pedro . </s> <s> Just nii soovime , võttis otsad kokku Muzafar , jätkas : me oleme üksteisega nüüd nii seotud nagu nood seal ( ta sihtis sõrme üheaegselt taeva ja Kremli poole ) ning meile kõigile on kasulik vaikida , ning kui keegi proovibki plusspunkte teenida ettekande kirjutamisega , siis teeb see mees väga rumalasti . </s> </p>
<p> <s> Leppisime kokku , et vaikime , kinnitasime kokkulepet õlleklaaside kokkulöömisega . </s> </p>
<p> <s> Aga kes vastutab sinu Kalle eest ? uuris Saša . </s> <s> Mina , ütlesin mina . </s> <s> Ja mina , ütles Vitja . </s> <s> Ja mina , ütles Arturs . </s> <s> Hea küll , see jääb sinu ülesandeks , sa pead vastutama , et ta sõnagi ei poeta , ei siin ega Eestis , andis Muzafar mulle ülesande . </s> </p>
<p> <s> Võtsin laualt kaks pudelit õlut ja läksin tagasi oma tuppa . </s> <s> Kalle oli juba riides ja pakkis kohvrit . </s> <s> Rääkisin talle , mis Muzafari pool tehti , jätsin ütlemata , kuidas temasse suhtuti . </s> <s> Ja mind ta ei usaldanud , eks ole ? küsis Kalle . </s> <s> Ta nägi sind eile esimest korda , vastasin mina . </s> <s> Siis , kui te seal kõrvaltoas sosistasite , küürisin mina duši all tema musiplekki näolt maha , ütles Kalle . </s> <s> Saa aru , Kesk-Aasia , neil on oma kombed , ütlesin mina . </s> <s> Ta nõudis vaikimiskokkulepet teilt sellepärast , et ise kaebama minna , otsustas Kalle . </s> <s> Vaevalt , kahtlesin mina . </s> <s> Pole minu asi , mina kaon siit vastikust Moskvast minema , ise teate , kuidas oma supi sööte , lõi Kalle käega . </s> </p>
<p> <s> Veidi aja pärast sisenesid norus Vitja ja Arturs . </s> <s> Sa andsid meile ilusa demokraatia õppetunni , nöökas Vitjat Kalle , jätkas : kõik , kellele ma Eestis seda lugu räägin , hirnuvad end herneks . </s> <s> Arturs : ka Lätis pakuks see palju nalja . </s> <s> Vitja : kõik , mis eile juhtus , ei rääkinud sõnagi minu teooria vastu . </s> <s> Aga täna ? küsisin mina . </s> <s> Tänane vaid kinnitab minu teooriat – kõik on omavahel käsist ja jalust seotud , kellelgi pole kasulik teisele siga keerata , sest kohe vastatakse talle samaga , ning see loobki võimaluse tunda end vabalt , rääkida , millest iganes soovid , Leningradis või Doni-äärses Rostovis istuksime me eilse jutu pärast ammu trellide taga , aga kuidas meeldisid sulle restoranid ? küsis Vitja . </s> <s> Restoranidel polnud viga , tunnistas Kalle . </s> <s> Näed sa , ma ei eksi kunagi , lausus Vitja . </s> <s> Restoranid on paremad kui Tallinnas , lisas Kalle , tundus , et tal hakkas Vitjast kahju , poiss oli ikka naise käest kõvasti tuuseldada saanud , ja seda oma teooriate tõestamise pärast . </s> </p></div2><div2 type="alaosa"><head> LÕUNAJEEMENLANE HALED , TÕELINE KOMMUNIST </head>
<p> <s> Juba tükk aega liikus meie 16-korruselise ühiselamu tosinkonna kaasmaalase hulgas kumu , et majas on peatunud keegi eestlannast rändlibu , kes varem oli tiirutanud " Mosfilmi " ümber . </s> <s> Vaieldi , kas ta elab kokku kolumbialase või argentiinlasega , oletati , mis kavalate nippidega ta ilma propuskita uksevalvurist mööda sisse ja välja käib , vanem olija Felix teadis tema kohta , et " Mosfilmis " olevat seda prostituuti ähvardatud : kui ta veel ilmub stuudiole lähemale kui sada viiskümmend meetrit , siis kutsutakse kohale miilits . </s> <s> Kinol on maagiline omadus meelitada ligi kõikvõimalikke aferiste , avantüriste ja seiklejaid , kinonduses on püüd voodi kaudu karjääri teha üsna levinud . </s> <s> Võiksin nimetada hulga kuulsaid näitlejaid , kelle kohta räägitakse , et nad just sedamoodi on alustanud , muide ka mehi . </s> <s> Ma ei hakka väitma , et ilma voodita oleksid nad põhja kõrbenud ja tundmatuiks jäänud ( ehkki seegi pole välistatud ) , igatahes said nad sealt hoogsa stardikiirenduse , mis neid hiljem kõrgele lennutas . </s> <s> Muidugi on tavalisem , et peale rikutud nime ja avaliku põlguse ei saavutata midagi , siis tulebki mujal maanduda , teises kohas uuesti alustada . </s> <s> Voodi vaid pakub šansi , mida peab oskama kasutada , ja kui sul andekust kopika eestki pole , võid paremal juhul sattuda statistiks massiepisoodi . </s> <s> Aga nendes ei püsi keegi kaua , varsti tuleb uus filmidirektor või administraator , kes su värava taha kihutab . </s> <s> Siiski on kogu mu informatsioon kontrollimata , olen märganud küll neiukesi lahkel , kutsuval ilmel lehvimas stuudiote koridorides ja fuajeedes , kuid loomulikult pole ma ise kedagi näitlejaiks pretendeerivatest piigadest-noormeestest näinud režissööriga amelemas . </s> <s> Oletan vaid , et võibolla kadetsejate kuulujutud selle või tolle staari lennuka debüüdi telgitaguste kohta on nii mõnelegi hakkajale piigale eeskuju näidanud . </s> </p>
<p> <s> Ja ühel õhtul koputatigi mu uksele . </s> <s> Hoidsin seda lukus , sest mu ühikakaaslastel oli tava sisse astuda ilma , et nad mind mingilgi viisil hoiatanud oleksid . </s> <s> Kõik oma Moskva-aastad ma lausa raevutsesin ja püüdsin neid õpetada : uksele peab koputama , sunnikud , eraelu on puutumatu ! aga sellest polnud vähimatki tulu . </s> <s> Koputatakse võõrale , sina oled oma , seadsid nad mulle vastu kollektiivsusideoloogia . </s> <s> Ma koputan siis , kui ma su peale tige olen ja ma sind solvata taha , ütles seesama Muzafar ning palus , et mina tema uksele eales ei koputaks , kui ma tema sõber soovin olla . </s> <s> Uks lukustatakse vaid ajaks , kui sa mõne naisega oled , manitses Muzafar . </s> <s> Te olete täielikult venestunud ! ütlesin ma talle . </s> <s> Ei , see on vana tadžiki komme , vastas Muzafar , lisas : kes ukse lukus hoiab , see irdub , on kahtlane , kuna ta varjab midagi inimeste eest . </s> </p>
<p> <s> Mina olen Ilona , tema on Haled Jeemenist , sind tean ma Tallinnast , ütles küünarnukkideni pikkade heledate juustega ilus neiu võrdlemisi puhtas vene keeles , kuid ikkagi aktsendiga , mis paugupealt eestlase reedab . </s> <s> Õnneks on eestlastel päris võimatu vene keelt puhtalt vallata , meie soome-ugri päritolu on meie salarelv , mis meid venestumise eest kaitseb . </s> </p>
<p> <s> Ma olen Lõuna-Jeemenist , parandas Haled . </s> <s> Sina mulle küll ei meenu , ütlesin mina . </s> <s> Ilona ei haavunud , ei kohmetunudki , täpsustas asjalikult : me istusime " Tallinnfilmi " baaris ühe laua taga siis , kui seal olid veel Ulfsak , Simm , Urbla ja Leida Laius . </s> <s> Kas ta on tõesti linnuke , kes filmi tikub ? </s> </p>
<p> <s> Neil oli kaasas pudel Vietnami viina , pruunikaskollast ja hästi kanget jooki , mis just äsja oli " Jaroslavskaja " poodi müügile tulnud ning mida kõik kiitsid . </s> </p>
<p> <s> Kolm klaasi mu kehvas majapidamises leidus , ma ei hakanud nõusid naabritelt lisaks kerjama , nagu ühikas üldiseks kombeks oli , ma tahtsin olla sõltumatu , ehkki naabrid seda egoismiks pidasid . </s> <s> Jõime midagi kõrvale hammustamata ja rüüpamata . </s> <s> Haled on teise kursuse operaator , tutvustas Ilona . </s> <s> Kuidagi liiga vana näeb teise kursuse jaoks välja , ja kes oled üldse sina ? mõtlesin mina , ehkki siin millegi kallal juurelda polnud – kõik nõndanimetatud Kolmanda Maailma esindajad olid tudengieast tunduvalt vanemad , mõnikord neljakümnesed ja enamgi . </s> <s> Kolmanda Maailma inimesi edutati Moskvasse õppima mingite teenete eest ( ehkki nende riikide puhul , mis päris Moskva käpa all ei olnud , oli erandeid ) , teenete väljateenimine võttis aga aega ja kulutas iga . </s> <s> Haledi kuuerevääril sätendas purpurpunane Lenini märk , Ilona oli riides päris tubaselt – lühikese , välismaise kodukitliga , mille hõlmad valla kiskusid . </s> <s> Märkasin ta naba , see oli pisike , lohkus ja armas . </s> <s> Vaatlesin ta paljaid põlvi ja mõtlesin , millised filmihaid on nende vahel ähkinud ja puhkinud . </s> <s> Kas esmaklassilised režissöörid või viienda-kuuenda järgu administraatorid , kes , pabeross suus , lehekuulutustega massiepisoodidesse ühepäevalisi värbavad ? </s> <s> Ega šariaat keela sul viina viskamast ? pärisin Haledilt . </s> <s> Ma olen kommunist ja ateist , islamiga pole mul mingit pistmist , moslemid on meile , jeemenlastele , samasugused kolonisaatorid ja okupandid , nagu olid inglased , vastas Haled uhkelt . </s> <s> Haledi huvitab poliitiline olukord Eestis , sellepärast me sinu juurde tulimegi , mina ei mõika sellest värgist tuhkagi , ütles Ilona . </s> </p>
<p> <s> Kogu Moskva-atmosfäär oli selline , et neid sõnu tõlgendati provokatsioonina . </s> <s> Ent mina olin oma elu ammu seadnud printsiibi järgi : nuhke pole ( minu jaoks ) olemas ; praegu sisendas Haledi vastu usaldust Lenini märgi kandmine ja enese kommunistiks kuulutamine , kuigi need Ilona kohta ei öelnud suurt midagi . </s> <s> Moskvas on rohkem nuhke kui kogu maailmas kokku , just sellepärast ei jõua keegi nende ettekandeid korralikult läbi lugeda , kuna neid on palju , siis on nende raportid vastakad , valitseb tohuvabohu , üldine korralagedus , kõik on segi nagu puder ja kapsad , ning see annab võimaluse tunda end vabalt ja ohutult , oli öelnud Vitja , nõukogude demokraatia asjatundja . </s> </p>
<p> <s> Rääkisin Haledile Eestist kõik , et eesti rahvas , nagu kogu maailm , valib kommunismi ja te võiksite Liitu tänada , et see riik teil kapitalismi hävitas , ning kuidagi teisiti kui jõu ja vägivallaga seda teha ei saa , sellepärast Liit oma armeega teie riiki tungiski , kui te oleksite pidanud ise oma revolutsioone tegema , oleks teil ohvreid olnud tunduvalt rohkem . </s> <s> Liit on alati suuremeelne olnud , aitas teid ja aitab meidki , lausus Haled lahkudes . </s> </p>
<p> <s> Seejärel ei näinud ma seda kummalist paari mitu kuud , isegi liftis või sööklas vilksamisi mitte . </s> <s> Ühika eestlastele teatasin , et ei Kolumbia ega Argentiina , vaid Lõuna-Jeemen ning päris imeeksemplar . </s> <s> Jah , mulle tuleb meelde , et too libu , kes " Mosfilmist " sule sappa sai , oli just Ilona , ütles Felix . </s> <s> Ta on nõus kõrbeski elama , tal ükskõik , kuhu purjetada , peaasi , et saaks Liidust minema ; teeb ikka eestlase margi täis , arvasid teised . </s> </p>
<p> <s> Olin Moskvas päris tubli , käisin Kropotkinskaja lahtises basseinis kolm korda nädalas ujumas , hiljem kuivatasin pead põiki üle tänava asuvas Puškini-nimelises kunstimuuseumis , mille olin enese üldharimise mõttes otsustanud saalide kaupa ning pilt- ja skulptuurhaaval pähe tuupida . </s> <s> Bassein oli müstilise ajalooga , see oli rajatud Stalini käsul lammutatud 1912. aastal ehitatud Venemaa suurima , Issanda Päästmise Peakiriku vundamendiauku . </s> <s> Kiriku seintele olid raiutud kõik 1812. aasta sõjas langenute nimed . </s> <s> Nii Stalin kui Hruštšov olid püüdnud sinna teha mammutpaleesid , kuid kõik gigantsed kavatsused läksid untsu – saladuslikul moel imbus süvendisse vesi , ei aidanud mahalaskmised , võimsad pumbad ega betoonvallid . </s> <s> Brežnev ei hakanud Issandaga sõdima , ehitas auku basseini , kus ujuda oli mõnus , eriti pakasega . </s> <s> Pistsid pea vee alt välja , kohe jäätusid habe ja juuksed kirma . </s> <s> Kord oli Puškini-muuseum avarii tõttu suletud , minu pea jäi kuivatamata ja gripp oligi kallal . </s> <s> Moskva on epideemiate poolest üle maailma kuulus , võibolla nakatusin niisama , ilma basseini ja muuseumita . </s> </p>
<p> <s> Põdesin esimest õhtut , palavikku oli 39 kraadi . </s> <s> Korraga koputati uksele , tuikusin avama . </s> <s> Tere , sa oled haige , kohe tulen tagasi , ütles Haled . </s> <s> Jätsin ukse lukustamata , heitsin voodisse , paari minuti pärast oli Haled uuesti kohal . </s> <s> Tal olid kaasas kirevates pakendites ja imelikes pudelites rohud , ta käskis mul lahti riietuda ning hakkas mind ravima . </s> <s> Lasi tablette ja tilku neelata , määris salve laubale ja kaelale , masseeris jalataldu ning kleepis plaastreid rinnale , ei lausunud seejuures ainukestki sõna . </s> <s> Siis tõi ta tooli mu kušeti juurde , kustutas tule , istus toolile ja hakkas pimeduses vaikselt ümisedes araabia keeles laulma . </s> <s> Kõik see oli nii imelik ja ootamatu , kuidagi tüütav ja eemaletõukav . </s> <s> Olen pärit luterlikust perekonnast ja olen alati soovinud põdeda üksinda , teiste pilkude eest varjus . </s> <s> Olen käsitlenud õnnetust kui kannatanu süüd , Issanda märki , tean , et see pole humaanne ei teiste ega enda vastu , aga võimatu on vabaneda hoiakust , mis on sinuga lapsepõlvest kaasas . </s> <s> Vaat , venelased , need uhkustavad oma tõbedega , kerjavad maailmalt kaastunnet , mina pigem sureksin ja laseksin oma laibal mitu päeva vedeleda lukus ukse taga , kui läheksin abi paluma . </s> </p>
<p> <s> Öösel ärkasin , võibolla äratas mind Haled . </s> <s> Ma lausa võpatasin ehmatusest ja tigedusest , kui tajusin , et ta on ikka mu kõrval . </s> <s> Kuidas söandab võhivõõras inimene maailma teisest otsast ilma minu loata viibida minu toas , pealegi veel siis , kui minu väljanägemine on sant ? </s> <s> Tahab ta mõnuleda , et tema on terve ? </s> <s> Irvitab ta minu üle ? </s> <s> Haled pani tule põlema ja sõnatus vaikuses kordus kogu protseduur taas – salvid ja tilgad , tabletid ja plaastrid ning tallamassaaž , mis erutas mind seksuaalselt . </s> <s> Taoline hoolitsemine oli lihtsalt tülgastav , meie , vastikud eestlased , ei ole kunagi hinnanud abivalmidust , omakasupüüdmatust ja meestevahelist sõprust , meie orjakompleksid on sundinud meid otsima ülevas ja ilusas labast ja kurja , väiklast kasu . </s> <s> Mina kahtlustasin Haledi pederastlikes eesmärkides või milleski muus loomuvastases . </s> <s> Kui ta juba keset sõjakat islamit ateist on , küllap on siis valmis päris hulludeks tempudeks . </s> <s> Laul uinutas , suikusin mõttega , et varastada minult midagi erilist pole . </s> <s> Hommikuks oli ta läinud , ja minagi olin paranenud . </s> <s> Olin gripi läbi põdenud õhtu ja ööga , tavaliselt kulus selleks nädal . </s> </p>
<p> <s> Õhtul ilmus Haled Vietnami viinaga , suupistete ja india teed täis termosega , kuid ilma Ilonata . </s> <s> Teda ei üllatanud põrmugi , et olen täiesti terve . </s> <s> Valmistusin poliitiliseks dispuudiks , Tartu ülikool oli sundinud mind kõvasti Leninit lugema ja ma ei kavatsenud alla anda , ehkki Haled oli mind põetanud ja võis lugeda mind oma tänuvõlglaseks . </s> <s> On olukordi , kus oma seisukohti varjata pole mõtet . </s> <s> Sinul on Lenini märk , minul teadmised , mõtlesin ma . </s> <s> Kus Ilona on ? küsis Haled ilma idamaise oote- ja sissejuhatuspausita , veel enne , kui tee ja viin olid välja valatud . </s> <s> Ma ei tea , ma olen teda elus ainult üks kord näinud ja siis koos sinuga , vastasin . </s> <s> Ütle mulle , kas ta on libu ? küsis Haled . </s> <s> Ma ei tea , ma ütlesin sulle , mitu korda ma teda näinud olen , vastasin . </s> <s> Aga kas ta jättis sulle libu maigu , kui tüdruk juba suitsetab , siis on ta lehtsaba , ja sa nägid , et Ilona suitsetas , seletas Haled . </s> <s> Meil Eestis pole suitsetamine kahtlaste elukommete tõestuseks , vastasin ja mõtlesin , milline veider situatsioon – mina pean kaitsma kedagi Ilonat , kellesse ühika eestlased nõnda halvasti suhtuvad ja keda Haled minust tuhat korda paremini tunneb . </s> <s> Sa oled natsionalist ja sa ei taha tunnistada , et su rahvuskaaslane on libu , ründas Haled edasi . </s> <s> Mu poliitilised vaated pole praegu olulised , ma võin sulle öelda , et eestlaste hulgas on palju lurjuseid ja libusid , kuid mul pole õigust võhivõõra inimese kohta hinnanguid langetada , olgu ta eestlane , araablane või venelane , ütlesin talle . </s> <s> Ta vist on ikka libu , aga ma kavatsen temaga abielluda , Ilona oli sellega nõus , kuid nüüd ta põgenes , nentis Haled , nuuksatas ja puhkes nutma . </s> <s> No on vastik jama , kuidas sellest vabaneda ? mõtlesin . </s> <s> Sõidame koos Eestisse , mina maksan reisikulud kinni , ja otsime Ilona " Tallinnfilmi " baarist üles , pani ette Haled . </s> </p>
<p> <s> Ta oli kõrvuni armunud nagu kümnenda klassi poisike , ta ei varjanudki oma kuuma vere meeletut kiindumust ja mangus lausa ennastalandavalt minult andmeid Ilona kohta . </s> <s> Kas sa pead mind valetajaks ? küsisin püsti tõustes . </s> <s> Sellise jutu jätkamisel polnud enam tõesti mõtet – tema muudkui : räägi , räägi ; mina vastan : pole aimugi , pole aimugi . </s> <s> Istu tagasi , joome pudeli lõpuni , ehmus Haled ja mina , soovides olla enese ja tema ees sajaprotsendiliselt aus , tunnistasin , et olen kuskilt kuulnud , nagu oleks Ilona mingil moel olnud kunagi " Mosfilmiga " seotud . </s> <s> Kust ja kellelt ? päris ta kohe . </s> <s> Ka sellele andsin vastuse , mõtlesin , et kui keegi tahab Ilonat iseloomustada , siis tehku seda Felix , too vanem olija , kes arvas end neiut mõnevõrra tundvat . </s> <s> " Mosfilmist " polegi ta mulle rääkinud , imestas Haled . </s> <s> Ju siis pole ta olnud " Mosfilmiga " seotud , ega eestlased ikka nii väike rahvas ka pole , et kõik tunnevad kõiki , meid on terve miljon ja selle miljoni hulgast võivad vabalt paar Ilonat omavahel sassi minna , ütlesin mina ja Haled jutustas , kuidas nad Ilonaga tutvusid , kus käisid ja mida tegid . </s> </p>
<p> <s> Ta vajas võimalust Ilonast rääkida , ta vajas kuulajat , ta oli haigem kui mina eile õhtul . </s> <s> Nende tutvumine oli olnud banaalne – pikkade , valgete juustega ahvatlev piiga Kinomaja baaris üksinda kohvi jooma , ja Haled neelaski konksu alla , saatis talle klaasi šampust . </s> <s> Kas sa küsisid , kuidas ta Kinomajja sisse sai ? uurisin mina – seal olid ukse peal valvsad kerberosed , kes pakatasid kõrkusest ja uhkusest , et nõnda vastutav töö oli neile usaldatud ja kes ilma propuskita kedagi lävelt kaugemale ei lasknud . </s> <s> Kummati koosnes Kinomaja , selle baaride ja restoranide seltskond , selle kinniste seansside publik peamiselt oma rõivastega edvistavatest juuksuritest , liharaiujatest , rätsepatest , õmblejatest ja autoremontijatest , telefonimontööridest , armukestest ja teistest kinobossidele kasulikest inimestest , aga need esitasid uksel pääsetähe , mille olid lunastanud väljaspool järjekorda tehtud teenuste eest . </s> <s> Süsteem oli sovjetlikult loogiline : mida kinnisemaks Kinomaja muudeti , mida uhkemad ja raevukamad olid kerberosed uksel , seda kõrgemale tõusis selle maja külastamise prestiiž ning seda odavamini said pääsetähti jagavad bossid oma vorstid , soengud , ülikonnad , sängimõnud ja telefonid kätte . </s> <s> Ja kõrged kunded petsid veel oma teenindajaid , päris häid ja keelatud filme näidati mujal ( veel kinnisemates ja prestiižikamates kohtades , kust lihtrahvas pika puuga eemal hoiti ) ning Kinomajas polnud vaadata muud kui Leger' seinapannoo , mis oli üle elanud kõik abstraktsionismi materdamised sel lihtsal põhjusel , et Leger juhtus olema Prantsusmaa Kommunistliku Partei liige ning kiitis naiivse inimesena siin-seal Leninit ja N. Liitu . </s> <s> Välismaalaste jaoks kehtisid teised reeglid , sisemaistele kommunistidele pannoo säilitamisest hoolimata nõndanimetatud dekadentlikke veiderdamisi ei lubatud . </s> </p>
<p> <s> Ei küsinud , kuidas Ilona Kinomajja sisse sai , ja kas see on üldse tähtis ? sõnas Haled , mina tahtsin öelda , et tähtis on juba see , mis nippidega Ilona meie ühikasse pääseb , aga ma kuulasin , missugustes restoranides nad Ilonaga lõunatasid ja õhtustasid , mida Ilona endale tellis ja mis road tellitust pärast proovimist lauale jättis , kõlbmatuks kuulutas . </s> <s> Et minulgi oli juba eliitkõrtside külastamise kogemusi , siis püüdsin sõna sekka poetada , aga mul ei õnnestunud lausuda rohkemat kui : Moskvaa – eto gorod restoranov ! </s> <s> Pariisis , Bagdadis ja Kairos on pursuide tarvis paremad restoranid , võrdles Haled ning jätkas meenutusi Ilonast . </s> <s> Ta oli Ilonale kinkinud kalliskividega sõrmuse , aga kus nad ööbisid , sellest ei saanudki ma aru , uurida ka ei tihanud . </s> <s> Ju siinsamas ühikas , kus ajutisi vabaabielupaare tekkis ja kadus nõnda tihti , et nende üle keegi ei jaksanud arvet pidada . </s> <s> Armunud jeemenlase jutt oli pikk ja igav , kuid mu haigutust märkas ta kohe . </s> <s> Lubasime teinegi kord kohtuda , arutada Tallinnasse sõidu probleeme . </s> <s> Ent ma ei saa sulle garanteerida , et me ta kätte saame , ütlesin mina . </s> <s> Me viibime Tallinnas seni , kuniks me pisimagi niidiotsa leiame , näiteks perekonnanime teada saame , tõotas Haled . </s> <s> Kas sa oled kindel , et me eesnime teame ? küsisin mina , tema kehitas õlgu , ta silma valgus jälle pisar . </s> </p>
<p> <s> Järgmisel õhtul kutsus mu õue Felix , kelle toanumbri olin ma Haledile andnud , ning raevutses : mis pöörase hullu sa mulle kaela määrisid ? arvesta , et meie ühikas on igas toas mikrofonid , pisimgi suhtlemine välismaalasega fikseeritakse , kõik jutud lindistatakse , palun , ära mind enam poliitiliselt kompromiteeri . </s> <s> Haled on väga armunud , õigustasin ma ennast . </s> <s> Sööta hakanud tola ja loll , parandas vilunud Felix ning oletas , et Ilona on KGB teenistuses valuutaprostituut , kes sängikunsti abil peab välismaalaste meeleolud välja peilima . </s> <s> Saad aru , ta on käinud spetsiaalses koolis , kus õpetatakse kõik naudingu tekitamise nipid selgeks , ja parajasti siis , kui välismaalane mõnuleb nii , et seljaüdi vilistab , Ilona küsib : kuidas meeldib sulle N. Liit ? vastus muidugi lindistatakse ; ilmselt jäi ta " Mosfilmis " oma ülesandega vahele , keegi paljastas ta , nüüd saadeti uutele jahimaadele , lõpetas Felix ja nõudis , et ma mitte ühelegi välismaalasele tema koordinaate edaspidi ei annaks . </s> <s> Mina tahan oma elus enne kuhugi jõuda , ja siis midagi Eesti heaks teha , sedastas Felix oma programmi . </s> </p>
<p> <s> Nädal-kaks hiljem kohtasin Haledi automaatidega pätiõllekas . </s> <s> Kuus-seitse araablast seisid ümber laua , jõid õlut ja mugisid sõrmi imedes krevette . </s> <s> Tõstsin käe , et Haledi tervitada , kuid tema tegi laua all – nõnda , et ta kaaslased ei märkaks – vasaku käega keelava liigutuse . </s> <s> Mul oli võimatu hetkel ilmet ja kätt peatada , see liikus inertsist üles , aga ma pöördusin ja saatsin tervituse kõrvallauda , kus see rõõmuga vastu võeti , olgugi et selle taga seisid mulle tundmatud kohalikud moskvalased , loomulikult venelased , sest erinevalt teistest maailma megalopolistest moodustub Moskva elanikkond tervelt 90 protsendi ulatuses privilegeeritud esirahvusest . </s> <s> Üherahvuseliste riikide suurtes linnades on see protsent tunduvalt madalam , Moskva üritab olla aga pealinnaks liitriigile , mille rahvast venelasi on alla poole . </s> <s> See tõik iseloomustab päris hästi nõukogulikku rahvuspoliitikat , seda enam , et tsaari ajal olid nii Moskva kui Petrograd ehtsad rahvaste Paabelid . </s> </p>
<p> <s> Pidin nende moskvalastega paarikümneks minutiks ühinema , endast rääkima ja nende hädasid kuulama – üks oli trollijuht , teisel oli triikraud katki läinud , kolmas korterijärjekorras tahapoole surutud . </s> <s> Kas Eestis ka sääraseid sigadusi tehakse ? uuris too . </s> </p>
<p> <s> Ometi said meist Halediga sõbrad , veel samal õhtul ilmus ta traditsioonilise pudeliga minu poole vabandama , et õllesaalis nii kehvasti läks . </s> <s> Ta tänas mind kavaluse eest , avaldas lootust , et võõras seltskond mulle väga tüütu polnud . </s> <s> Ilona oli ta unustanud , kahju oli tal vaid sellest , et kallis sõrmus läks vett vedama . </s> <s> Aga naiste käest kinki tagasi ei küsita , ütles Haled ja enam me teineteisega Ilonast ei rääkinud . </s> <s> Meie teemaks oli poliitika , ainult poliitika . </s> <s> Ebaharilik oli üksnes see , et ta vältis kontakte teiste jeemenlaste juuresolekul , tegi seda järjekindlalt ja põhjust algul selgitamata , keeldus koguni tutvumast minu tuttavatega : ma ei saa sulle kahjuks samaga vastata , lausus ta . </s> </p>
<p> <s> Me kohtusime Halediga terve talve , kevade ja esimese suvekuu väga tihti , alati oli tulijaks tema , kaua ei teadnud ma , mis korrusel ja missuguses toas ta elab . </s> <s> Vaid ühel korral viis ta mu oma toa ukse taha , palus koridoris oodata , kuniks ta vajaliku asja võtab . </s> <s> Ma kuulsin seestpoolt jutukõminat ja häälitsusi , mis minu arvates ei olnud sõbralikud . </s> <s> Mulle jäi meelde number – 613 ; tähendab : kuues korrus , kolmeteistkümnes tuba . </s> <s> Mina asusin täpselt kümme korrust kõrgemal – toas number 1613. </s> <s> Sa ei ela üksi ? pärisin Haledilt , kui ta lõpuks mornil ilmel koridori ilmus . </s> <s> Ei , me oleme neljakesi sama suurel pinnal , millel sina omaette laiutad , naeratas mees kuldhammaste välkudes salapärast araabia naeratust , millest võid järeldada , mida iganes soovid . </s> <s> Kuidas sa siis Ilonaga kokku elasid ? tahtsin teada , ent jätsin küsimata , kuna kartsin talle haiget teha – arvasin , et tema kuumad tunded imeliku eestitari vastu pole ikka nii äkki jahtunud ja ta ainult teeskleb unustamist , ehk sehkendab minuga üksnes põhjusel , et ma meenutan talle ta kiindumust ? </s> </p>
<p> <s> Siiski oli siin midagi väga viltu – välismaalased elasid selles kafkalikus hoones üksinda tubades , mõni käsutas koguni tervet blokki ( s.o. kahte tuba ) , miks jeemenlased pidid neljakesi pisikest pinda jagama ? </s> <s> Mina õppisin kinokooli selles harus , mida aspirantuuriks loeti ja kuhu pääses eelneva kõrgharidusega , sellepärast oli meid välismaalastega võrdsustatud . </s> <s> Kas teile siis omaette tube ei pakutud ? küsisin mina . </s> <s> Pakuti , pakuti , vastas tema ja juhtis jutu mujale . </s> </p>
<p> <s> Meie suhe oli ehtne konspiratsioonisõprus , kui niisugune asi üldse eksisteerib . </s> <s> Majas , kus on üks väljapääs , üks söökla ja üks ( korras ) lift , oli võimatu juhuslikest kohtumistest hoiduda . </s> <s> Tihti märkasin ma Haledi nendesamade või teiste araablastega ( jeemenlastega ? ) , ent alati möödus ta minust , tervitamist ja kontaktivõtmist keelav , naeratav nägu ees . </s> <s> Alati oli ta seltskonna liider , sammus teistest veidike eespool , juhatas teisi koridoris ja fuajees , kus kedagi kuhugi juhatada polnud tarvis . </s> <s> Ühika sööklas tellis ja maksis tema . </s> <s> Panin tähele , et ühega , pikemakasvulisemaga neist lühikestest meestest , oli Haled sagedamini koos kui teistega , oletasin , et too on tema sõber . </s> <s> Kord sattusin tolle pikaga – niisiis : oma sõbra sõbraga – kahekesi lifti , kaalusin , kuidas reageerida , kuid siis tegi tema vasaku käega keelava liigutuse , tegi seda madalal , põlvekõrgusel , ehkki polnud lauda ja teisi inimesi , kelle eest varjata seda omapärast žesti , mille tarvitamist polnud ma varem ega ole ka hiljem kuskil hoomanud . </s> <s> Neil on siin viipeparoolidega salaorganisatsioon , võibolla kavatsevad Kremlisse imbuda , selle seestpoolt vallutada , arvasin mina . </s> <s> Sa olid Ahmediga kohtunud , hea , et läks nii , nagu läks , kommenteeris Haled järgmisel kohtumisel toda liftisõitu ning ma tajusin seejärel ta kahetsust , et tal Ahmedi nimi üle huulte lipsas . </s> </p>
<p> <s> Kui palju sul meie riigist aimu on ? küsis Haled . </s> <s> Nimetasin talle Põhja- ja Lõuna-Jeemeni pealinnad , nende ja riikide elanike arvu , territooriumide pindalad ja lisasin muud pudi-padi , mis on igas atlases sees . </s> <s> Olin oma geograafiliste teadmiste demonstreerimisega vist pisut ettevaatamatu , Haled tõmbus valvsaks . </s> <s> Mida ta küll mõtles ? </s> <s> Kas üldine nuhkidemaania oli nakatanud ka välismaalasi ? </s> <s> Pidas ta mind eriettevalmistuse saanud meheks , kelle juurde oli ta tassinud Ilona ja kes kogemata oma koolituse reetis ? </s> <s> Kahtluste hajutamiseks tõin samasuguseid andmeid jeemenite naaberriikide kohta . </s> <s> Selgus hoopis , et arvude neutraalse esitamisega olin ma Haledi rängalt solvanud , ma olin ju peaaegu võrdsustanud Lõuna- ja Põhja-Jeemeni . </s> <s> Saa aru , et Põhja-Jeemen on halb , meie oleme head , sõnas Haled erutatult . </s> <s> Teiegi ei võrdsusta Saksa Demokraatlikku Vabariiki ja Lääne-Saksamaad , jätkas ta ning jutustas , kuidas Lõuna väed jõudsid mõnekümne kilomeetri kaugusele Sanast , Põhja-Jeemeni pealinnast , ja oleksid selle kohe vabastanud , sest mõlema Jeemeni rahvas toetab lõunat ja sotsialismi , kuid imperialismi sabarakud Egiptus ja Saudi Araabia segasid vahele ning rikkusid kogu vabastamise ära . </s> <s> Ja mina olin öelnud täiesti ükskõikselt ka Egiptuse ja Saudi Araabia elanike arvu , kuid nende riikide needmata jätmine oli Haledi jaoks suurim poliitiline kuritegu ! </s> <s> Nendesse Saatana teenritesse , nagu ka Põhja-Jeemenisse , pidi suhtuma kohustusliku vihkamisega . </s> <s> Haled valgustas mind Lõuna-Jeemeni suurtest plaanidest – ühendada algul Saudi Araabia poolsaare rahvad ja riigid , seejärel teised araabia maad sotsialismi lipu alla , juurida välja kõlvatu ja paheline islam ning kehtestada kõikjal vabadus , võrdsus ja vendlus . </s> <s> Minu iroonia ei häirinud teda , sageli pidas ta ülistuskõnesid Nõukogude Liidule ja Leonid Iljitš Brežnevile isiklikult , kahtlustasin , et tegelikult räägib ta oletatavasti seinte sisse peidetud mikrofonidele . </s> <s> Ta oli sama fanaatiline kommunist nagu armastaja , ainult et ta poliitiline tulisus ei jahtunud eales . </s> <s> Ta teatas , et on Lõuna-Jeemenis võimul oleva ainupartei Moskva-organisatsiooni esimene sekretär ning et ettevaatusest ja taktikalisest kavalusest nimetavad nad oma parteid sotsialistlikuks ( tegelikult on see kommunistlik ) , sest mullade ja imperialistide propaganda süül pole kommunism seni veel araabia maailmas kuigi populaarne . </s> <s> Me oleme Moskva kõige lähedasemad ja truumad liitlased , kõik teised Euroopas , Aasias , Aafrikas ja Ameerikas ( Kuuba ja just pöördunud Nikaraagua ) võivad reeta , meie ei tee seda iialgi , tõotas Haled . </s> <s> Kogu ta jutt oli nii hasartne ja naiivne , et Eesti või ka Vene lehtedes oleks see mõjunud halva paroodiana . </s> <s> Ta ei peljanud isegi mikrofone , ta lobises välja strateegilisi salaplaane , mis KGB-d kindlasti rohkem huvitaksid kui anekdoodid Brežnevist . </s> <s> Felix oleks teda hinnanud ohtlikuks inimeseks , mina ei loobunud oma printsiibist elada nõnda , nagu poleks sisesalaluuret olemaski . </s> <s> Võib-olla meid liitiski mõlema lihtsameelsus , mida me vaistlikult teineteisel tajusime ja mida me ekslikult aususeks pidasime ? </s> </p>
<p> <s> Haled esindas revolutsionääride esimest põlvkonda , milles domineerivad kirglikud fanaatikud , kes hiljem osavate intrigantide poolt kõrvale tõrjutakse . </s> <s> Ja kas teie partei Moskva organisatsiooni esimene sekretär olla tähendab kõrget kohta ? küsisin mina . </s> <s> Kas sa " Pravdat " siis ei loe ? küsis tema vastu . </s> <s> Aeg-ajalt ikka loen , siis , kui BBC on juhtinud tähelepanu mõnele olulisele artiklile , vastasin talle . </s> </p>
<p> <s> Mõni päev hiljem tuli Haled , paari kuu vanune " Pravda " kaasas . </s> <s> Ta näitas fotot otse päistiitli ja ordenite all . </s> <s> Lõuna-Jeemeni tollane diktaator oli Moskvasse lennanud , Kremlis olid end ritta seadnud külalised ja võõrustajad . </s> <s> Keskel seisis Brežnev , temast paremal pool Suslov , edasi Andropov , Gromõko , Tšernenko ja teised – see oli kohalik hierarhia . </s> <s> Brežnevi vasakul käel seisis Lõuna-Jeemeni diktaator , tolle kõrval vasakul ( uskumatu , aga tõsi ! ) minu sõber Haled ja Haledist vasakul Lõuna-Jeemeni välisminister , edasi Lõuna-Jeemeni muud ministrid ja Moskva suursaadik . </s> <s> Sa oled tähtsuselt teine mees Lõuna-Jeemenis ! hüüatasin mina . </s> <s> Ma mõtlesin , et sa tead , ütles tema . </s> <s> Kuidas võisin ma seda teada ? vastasin mina , mõeldes : kui te siin kogu aeg salatsete ja konspireerute . </s> <s> Korraks kahtlesin , et vahest on ajaleht võltsing , kuigi ei leidnud põhjust , miks peaks ta mulle kärbseid pähe ajama . </s> <s> Haled selgitas : ma olen tähtsuselt esimene Lõuna-Jeemeni mees Moskvas , siis , kui meie Juhti siin pole , kui saabub meie Juht , langen ma siin teisele kohale , kuid mitte kunagi madalamale teisest kohast ; meie Moskva-suursaadikust ( see on suursaadiku post number 1 ) olen ma kõrgem nii Moskvas kui Jeemenis ( sest partei on tähtsam kui riik ) ; meie välisminister on Jeemenis minust kõrgem , aga Moskvas on ta minust madalam , sest see mõjuks halvasti partei autoriteedile , kui mina siin temast allpool oleksin . </s> <s> Ja sa elad neljakesi toas , torkasin mina . </s> <s> Loomulikult , et neljakesi , mulle pakuti villat Lenini-mägedel , mulle käidi Moskva poolt õudselt peale , kuid ma ei võtnud seda vastu , ma ei läinud seda villat vaatamagi , sest kõik inimesed on võrdsed , mulle ei pea loodama mitte mingeid eeliseid ; suursaadik las elab ja töötab oma villas , sest tema esindab riiki ja tema puhul kehtib diplomaatiline etikett , mina parteiorganisatsiooni esimese sekretärina ei tohi erineda rahvast , ütles Haled . </s> <s> Toa oleksid sa võinud ju ikka võtta , siis poleks sa kellestki erinenud , sest siin majas antakse kõigile välismaalastele omaette elamised , ka ülejäänud jeemenlased oleksid selle saanud , arvasin mina . </s> <s> Meil , Lõuna-Jeemenis , ei ole praegu keegi enam omaette toas , ka meie Juht mitte , need , kes kunagi elasid , põgenesid koos oma haaremitega Põhja , Egiptusesse või Saudi Araabiasse , ning kui nad põgeneda ei jõudnud , siis me lasksime nad maha . </s> <s> Ning meie siin Moskvas tahame olla võrdsed nii oma Juhi kui iga üksiku inimesega Lõuna-Jeemenis , ütles Haled . </s> <s> Kas te haareminaised ka maha lasksite ? küsisin mina . </s> <s> Olenes nende käitumisest , kui nad meile allusid , siis me ei lasknud neid maha , vaid saatsime ümberkasvatuslaagrisse , aga tavaliselt nad meile ei allunud , nutsid oma feodaale ja kapitaliste taga , lõi Haled hooletult käega . </s> </p>
<p> <s> Ma ei julgenud talt uurida : kas sa ise ka tapnud oled ? ehkki kogu tema jutust võis seda järeldada – ta hääldas sõnu mahalaskmine ja maha laskma häälevärinata , loomuliku enesekindlusega . </s> <s> Ma kartsin selgust , mis mind jahmatab – tapja ja vahest koguni massimõrvar võib olla su kõrval , sa võid temaga koos viina juua , sa võid teda oma sõbraks pidada . </s> <s> Sööklas , liftis ja trepikodades vaatasin ma nüüd Haledi sootuks teise pilguga , tema ümber oli kasvanud sära ja aura , kuid see oli kuri , timuka sära ja aura . </s> <s> Mõistsin tema ja teiste jeemenlaste kiindumust khakivärvi sõjaväevormi , märkidesse ja õlakutesse , mustadesse , parema kõrvani kallutatud barettidesse , sirgesse rühti isegi pätiõllekas , hoolitsust pöetud pea ja habeme eest . </s> <s> Veidi peibutas Haledi amet , aga ma sisendasin endale : ei muud kui veriste kätega võrdsustaja väga kõrgel kohal ühes äsja sündinud punases türannias , osav põetaja ja osav mahalaskja , tegelikult maskeerite te revolutsioonilisusega oma tapahimu , poleks võimalust mõrvata nõndanimetatud legaalsel teel ja õigluse nimel , oleksite kõik kõrberöövlid ! </s> <s> Sain aru , miks kaaslased Haledi alati sammukese ette lasevad , teda imetlevalt-alandlikult jälgivad , mõne tema lause järel kohusetruult naeratavad . </s> <s> Ja too Ahmed on ju kõige tragim lipitseja ! </s> <s> Haled käsutab nende elu – tunneb ise naudingut sellest imepärasest võimust . </s> <s> Ja ehkki Araabiamaailmas on üldlevinud fatalismi tõttu ( Allah annab elu , Allah võtab elu , Allah on elu peremees ) elu hind tohutult madal , ei igatse surra keegi . </s> <s> Ja islamlastel , nagu ka kõigil sõdijail ja mässajail , jagunevad surmad piinliku täpsusega väärituiks ja auväärseiks . </s> <s> Haledi langetatud mahalaskmisotsus kuulutab ohvri kindlasti põlastatavaks reeturiks . </s> <s> Aga vahest on Haledi kaaslased samasugused tapjad , mingite teenete eest neid Moskvasse – kogu progressiivse inimkonna pealinna – ometi õppima edutati ? </s> <s> On ju kaasosavõtt ühistest mõrvadest kõigutamatuim lojaalsustõend , mis kehtib enam-vähem igavesti , kuid ei loe siis , kui roimarid ise saagi pärast tülli lähevad , piruka kallal jagelevad . </s> <s> Miski ei liida bandet tugevamini kui koos määritud käed . </s> <s> Ma otsustasin – kui Haled veel mulle külla tuleb , siis ma ei kohku , mu keel ei tõrgu , ma esitan talle otsese küsimuse : kas sina oled tapnud ? </s> <s> Ja selgitan oma suhtumise : ükski idee pole kallim inimese elust , kellegi võim pole väärt ainsatki haava inimese kehal . </s> <s> Kes pürib pukki vägivallaga , on automaatselt lurjus . </s> <s> Ja pidage meeles : te kaotate niikuinii , diktatuur jääb alatiseks püsima ainult juhul , kui kõik maha tapetakse . </s> </p>
<p> <s> Haled tuli , tal oli uudis . </s> <s> Sind ma usaldan , sina oled mu sõber , ainuke eurooplasest sõber terves maailmas , alustas ta kompamisi ääri-veeri . </s> <s> Kas sa venelasi siis eurooplasteks ei pea ? aasisin mina . </s> <s> Pean , pean , ei teinud ta poliitilist viga . </s> <s> Mis juhtus , kas sul on pahandusi või ? küsisin mina , pinges ja valvas nagu ikka inimene kurjategija lähedal , väikese pilaga närvilisust maandada püüdes . </s> <s> Kes on sinu isa ja ema ? küsis ta mulle täiesti ootamatult . </s> <s> Mis puutuvad siia minu isa ja ema , kas teil on Jeemenis toimunud riigipööre või ? naljatlesin ma edasi . </s> <s> Haled tõmbus tõsiseks , hoiatas karmil häälel : see oli sinu poolt inetu , väga inetu , kui ma veel kord peaksin sinult midagi säärast kuulma , siis me läheme lahku ! </s> <s> Mu ema on Tartu Ülikooli Botaanikaaia aednik , isa oli vedurijuht ja insener , miks see sind huvitab ? pärisin , jätsin tema ähvardava tooni tõttu ära lause lõpu : ega sa ei taha mind oma parteisse värvata , kontrollid , kas mu ankeet sobib ? </s> <s> On need teil väga kõrged positsioonid ? ei vastanud ta mulle . </s> <s> Sugugi mitte , tunduvalt alla keskmise , ütlesin mina . </s> <s> Minugi isa töötas transpordi liinis , ta oli kaamelikarjus , sai revolutsiooni ajal surma . </s> <s> Vaenlased lasksid ta maha , kuna ta ei öelnud jälitajaile , kus ma asun ; isal polnud aimugi , et ma juhin mägedes partisanisalka , rääkis Haled . </s> <s> Ja sinu meelest on su isa surmas süüdi ainult teine pool ? ja sa oled üsna õigesti üheks ninameheks valitud , sest sul on ajada ka isiklik asi , teile püha kättemaksu asi , mõtlesin mina . </s> <s> Kui palju sa altkäemaksu andsid , et oma kursustele ( aspirantuuri ) sisse saada ? põrutas Haled . </s> <s> Seedisin tükk aega seda pauku , enne kui vastasin : mitte kopikatki . </s> <s> Ta süüdistas mind valetamises , pinnis ja pinnis , mina selgitasin talle vabariiklike kohtade ja üleliiduliste konkursside süsteemi , tundus , et ta rahunes . </s> <s> Meil Eestis Moskvasse eriti ei tikuta , mu sõbergi süüdistas mind pugejalikkuses ja äraandjalikkuses , kui kuulis , mis mul kavas , ütlesin mina . </s> <s> Seejärel avaldas Haled oma ärrituse ja mure põhjuse : meie kursusel õpib operaatoriks kaheksa sovjetti ja seitse välismaalast ( see oli VGIKis tavaline proportsioon ) , neist kaheksast on üks marssali pojapoeg , üks KGB kindrali poeg , üks rahvakunstniku tütar , ülejäänud ülikõrgete parteitöötajate võsud . </s> <s> Meil on samasuguseid jalaga segada , on isegi poliitbüroo liikme väimees , sõidab suvel valge " Jaguariga " , talvel pärlmutter " Mercedesega " , ütlesin mina . </s> <s> Haled jätkas : ma andsin oma seltsimeestele parteilise ülesande uurida , kuidas mujal lood on , ja selgus , et samasugused , aina kuldne noorus igal pool , just seesugused , kelle vastu me Jeemenis revolutsiooni tegime . </s> <s> Ma hakkasin naerma ja laususin : läheb viis aastat mööda ja teil seal on olukord täpselt samasugune , Venemaal hakkasid bolševikud endile hüvesid krabama jalamaid pärast 1917. aasta viinakuuputši , meil Eestis arreteeriti , lasti maha ja küüditati inimesi kohe , kui Moskva oli oma sabarakud võimule upitanud , taheti saada endale nende korterid , mööbel ja raamatukogud , just nii see mässamine käib , on alati käinud . </s> <s> Haled tõusis püsti ja sõnas pühalikult : meil Jeemeni Rahvademokraatlikus Vabariigis ei juhtu iialgi midagi sarnast , aga kui juhtuma hakkab , lähen mina , relv käes , mägedesse tagasi , asutan uue partisanisalga , loon uue partei , mis korruptantide vastu võitlema hakkab ; sa võid tulla ise kontrollima , et meie oleme ausad ja puhtad . </s> <s> Kas Lõuna-Jeemenisse sõita oleks võimalik ? küsisin ma . </s> <s> See on väga lihtne , kord nädalas käib Moskvast Adenisse lennuk , ma lasen sulle saatkonnast viisa vormistada , ja nii lendamegi Tallinna asemel minu poole , aga seal sa omaette tuba ei saa , sest kuigi mõned pursuide hotellid on ju alles , aga kui sa meie poolt tahad olla , siis sa nendesse ei lähe , ütles Haled . </s> <s> Otsustasime , et sügisel teeme reisi teoks , kuna praegu pidi Haled ise kähku koju sõitma , aitama valitsust väga tähtsas probleemis poliitilise kursi väljatöötamisel . </s> <s> Ma tulingi sinuga hüvasti jätma , ütles ta ning sirutas minu poole oma käe . </s> <s> Pakkusin talle käe vastu , olgugi et mul oli meeles esitamata jäänud küsimus , mis vist siiski oli vastuse saanud . </s> <s> Kas sa suvel Moskvasse ei juhtu , mina tulen umbes kümne päeva pärast tagasi , ütles Haled . </s> <s> Raputasin pead . </s> <s> Septembris kohtume , ütlesime uksel mõlemad , mina süüdistasin end silmakirjalikkuses : kas ma tõesti lasen end ära osta ühe Jeemeni-sõidu eest ? pärisin endalt . </s> </p>
<p> <s> Mina lahkusin Moskvast nädala pärast , suve veetsin maal , Tartus ja Tallinnas . </s> <s> Purjutasin parajasti Varblase kohvikus , kui märkasin järsku Ilonat , kes kõrvallauas meelalt jäätist lakkus . </s> <s> Ilona tahtis mind tervitama hakata , minagi soovisin teada , mis tüüp ta sihuke on , kuid endalegi ootamatult tegin vasaku käega laua all jeemenlaste salažesti . </s> <s> Ma lootsin , et see veider liigutus seob mind ja Ilonat kuidagi kõvemini , et kohe purskab ta naerma ning siis me vestleme temaga Moskvast , Haledist ja minugi poolest kasvõi " Mosfilmist " . </s> <s> Ilona solvus , tõusis kiiresti istmelt ja marssis põlvede välkudes minema . </s> <s> Tahtsin teda tagasi kutsuda , kuid miski pidurdas mind . </s> <s> Unustasin isegi vaatamata , kas Ilona kannab kalliskividega sõrmust või mitte . </s> <s> Rohkem pole ma enam seda neiut enda teada näinud , aga vahest on ta juuksed maha lõiganud , ilmelt ja kehalt muutunud ja ma ei ole teda ära tundnud . </s> <s> Mul on halb nägude mälu . </s> <s> Aga võibolla tiirutab teiste stuudiote ümber , ootab oma tähetundi ? </s> </p>
<p> <s> Kohe septembri alguses märkasin ühika sööklas jeemenlaste salka . </s> <s> Nad olid endiselt sõjaväelikud , nende liidriks oli Ahmed , kuna Haled puudus . </s> <s> Otsustasin oodata . </s> <s> Möödus kuu . </s> <s> Hakkasin tegema lähenemiskatseid , kuid jeemenlased olid kinnised ja ligipääsmatud , ei viibanud isegi keelužesti , sest see tähendas omaks tunnistamist . </s> <s> Mina eksisteerisin nende jaoks ainult seljapööramiseks , ja sedagi ei teinud nad demonstratiivselt , vaid kuidagi juhuslikult ja loomulikult , mida neile oli õpetanud poolteise tuhande aastane kavalus . </s> <s> Kord Muzafariga viina visates rääkisin talle kogu loo , tadžiki mustad silmad lõid uudishimust ja põnevusest särama . </s> <s> Kas sa toanumbrit mäletad ? küsis Muzafar . </s> <s> Kuussada kolmteist , vastasin mina . </s> <s> Võtsime pudeli kaasa ja sõitsime liftiga kümme korrust allapoole . </s> <s> Koputamise peale ilmus uksele Ahmed , näol tõrjuv üllatus . </s> <s> Meil , Aasias , ukse peal ei räägita , kõik külalised kutsutakse sisse , ütles Muzafar ja trügis edasi , mina tema järel . </s> <s> Vägagi askeetlikult sisustatud toas , mille seintele iga voodi kohale oli kleebitud Juhi plakatportree , jõid teed kaheksa mulle tuttavat jeemenlast , Haledi seltsimeest . </s> <s> Meil on parteikoosolek , mida te siit soovite ? küsis Ahmed toonil , millega inimesi välja visatakse . </s> <s> Kus on minu sõbra sõber Haled ? küsis Muzafar , kordas sama araabia keeles . </s> <s> Kes ? imestasid teejoojad . </s> <s> Haled , ütlesin mina . </s> <s> Meie ei tunne mingisugust Haledi , vastasid teejoojad . </s> <s> Teie ei tunne Haledi ! ägestusin mina . </s> <s> Ei tunne , ja pole eales tundnud , vastasid nemad . </s> <s> Teie ei tunne oma parteiorganisatsiooni sekretäri , ründasin mina . </s> <s> Ükski Haled pole kunagi olnud meie sekretär , teatasid nemad . </s> <s> Ja enne suve ei elanud siin toas ja siin ühikas ka mitte mingit Haledi ! nöökasin mina . </s> <s> Ei , ei ole elanud , ütlesid nad külmavereliselt , kalgil ilmel . </s> <s> Ma oleksin nendega edasi vaielnud , kuid Ahmed näitas meile ust ja Muzafar tõmbas mindki kaasa . </s> <s> Me jätame siia pudeli , jooge Haledi mälestuseks , pani ta meie viina esikulauale ja me astusime ise koridori , muidu oleks meid jõuga välja aetud . </s> <s> Me pidime lifti ootama ja me nägime , et meie viinapudel löödi jalahoobiga ukse taha , tükk maad libises ja veeres see mööda koridoripõranda linoleumi . </s> <s> Meie seda üles ei korjanud , aga eks järgmine tulija tänas Alahhit õnneliku leiu puhul . </s> </p>
<p> <s> Kõik on selge , su sõber Haled on rahvavaenlaseks tembeldatud ja maha lastud , ütles Muzafar liftis , jätkas : ta jäi oma aususe ja lihtsameelsusega kellelegi teele ette ning ta koristati ära , ma nägin seda nende nägudelt . </s> <s> Me suundusime ühika raamatukokku , otsisime üles vana " Pravda " , ma näitasin Muzafarile Haledi pilti . </s> <s> Oli küll kevadel nende seas üks seesugune , käis tõepoolest sul külas , tõdes Muzafar , hankis kuidagi Lõuna-Jeemeni suursaatkonna telefoninumbri ja mõne päeva pärast me helistasime sinna . </s> <s> Seal vastati täpselt samuti : mingit Haledi pole kunagi olemas olnud , veel vähem on ta olnud parteisekretär . </s> <s> Kuidas ei ole , kui isegi selle ja selle kuupäeva " Pravda " kirjutab Haledist , tema piltki on teie Juhi kõrval , vaidles Muzafar . </s> <s> Ka see tunnistati valeks ning toru visati hargile . </s> </p>
<p> <s> Kui me elada tahame , siis me seda asja edasi ei aja , otsustas Muzafar ja oletas , et ka mina võin Haledi surmas süüdi olla : sa oled üldse taltsutamatu keelega , räägid nii koolis kui ühikas , mis pähe tuleb , teie vestlused võidi lindistada ja lindid Jeemenisse saata , kas sa ei mõista seda ? </s> <s> Kui sulle oma elu ja vabadus kallid pole , siis teiste huvides võiksid sa siiski lõugu koomal hoida . </s> <s> Ma ei hakanud talle kordama oma põhimõtet , et minu jaoks pole nuhke olemas . </s> <s> Muzafar teadis seda niigi . </s> <s> Ma ütlesin : sa oled ka ise toas rääkinud , mis sülg suhu toob , mäletad veel Brežnevi peiesid ? </s> <s> Ma kontrollisin ennast täpselt , ma tean väga hästi , mida ma tollal ütlesin ja mida ütlemata jätsin , ma mängisin just sellele , et meid pealt kuulatakse – las kuulavad ja mõistavad , et me neid kardame , see meeldib neile , nad hõõruvad kohe heast meelest käsi kokku , kui neid kardetakse . </s> <s> Mina ei muuda sellegipoolest oma suhtumist , ütlesin Muzafarile . </s> <s> Ja tapad teisi inimesi ; aga vahest lasti Haled siiski maha mingite rivaalitsemiste pärast , pehmendas Muzafar oma otsust . </s> <s> Aga vahest ei lastud üldse ? küsisin mina . </s> <s> Lasti , kindlasti lasti , see oli nende jeemenlaste näkku kirjutatud , et lasti , lõpetas Muzafar . </s> </p></div2><div2 type="alaosa"><head> TAPJA GALJA </head>
<p> <s> Moskvas oli mu parimaks sõbraks Arturs , pikka kasvu läti kirjanik , tõeliselt omakasupüüdmatu kaunishing , kes selle maailma koleduste vastu ravis end rohke viinaga . </s> <s> Vallalised naised kleepisid vallalisele Artursile ligi , kuid Arturs ei võtnud vedu , naisteski , nagu kogu elus , oli ta pettunud , naistegi lõksudest hoidus ta purjusolekuga . </s> <s> Meil oli kahe peale üks nn blokk , st et meil olid eraldi toad , kuid ühine esik , dušš ja WC . </s> <s> Olime oma koolis ainsad blokijagajad , kes elasid kõrvuti kõik Moskva-aastad , kes ei läinud tülli ega nõudnud juhtkonnalt endale uut naabrit . </s> <s> Üldise ja rohke vahetamise juures ( peaaegu igal nädalal kolis meie korrusel keegi ühest toast teise ja tõrvas selle operatsiooni käigus oma endist blokinaabrit ) peeti meiegagi läbirääkimisi , pakuti meilegi uusi võimalusi , sooviti üht meist oma naabriks , kuid meie jäime kokku . </s> <s> Meie kestvat head läbisaamist imestasid kõik ( kaks kirjanikku , kaks individualisti peavad ju kemplema ja kaklema ! ) , seda põhjendati poliitilise üksmeelega , see oli ju õige , kuid mitte kogu tõde . </s> <s> Erakonnakaaslased viib pirukajagamine ja vastastikune sõltuvus tihti omavahel riidu , meist kumbki ei pretendeerinud võimule ega liidrikohale ei oma blokis ega ühiskonnas laiemalt , teineteisest sõltusime me vähe , elasime eraldi oma elusid , kumbki meist ei tunginud teineteise saladustesse ega püüdnud domineerida , meil polnud ei ühist rahakotti ega ühist toidukappi , oli vaid ühine õlleaam ja ühine raadio . </s> <s> Viimasel polnud tarvis skaalanuppu kruttida , sest eesti- ja lätikeelsed välissaated tulid ühelt lainealalt ja teineteise järel . </s> <s> Üks meist tõstis vaid aparaadi kõrvaltuppa ja teine kuulas edasi . </s> <s> Kuna potentsiaalne kuulajaskond oli umbes 5000 eestlast ja paarteist tuhat lätlast , siis segati tollal eesti- ja lätikeelset vabadusraadiot Moskvaski , kuid märksa loiumalt , võrreldes Eesti või Lätiga ; eesti- ja lätikeelset " Ameerika Häält " ei segatud enne Poola-sündmusi üldse , dramaatiliste arengute ajal tehti seda aga tuntud vene lohakusega . </s> <s> Praegugi , kümme aastat hiljem , on Arturs mu hea sõber , peame kirjavahetust ja käime teineteisel külas . </s> <s> Artursi üks noorsooromaan on eesti keeleski ilmunud , mind pole läti keelde tõlgitud ainsat ridagi . </s> </p>
<p> <s> Meie ühikas asus Boriss Galuškini tänaval , VDNHst , Nõukogude poliitilisest Disneylandist mõnesaja meetri kaugusel . </s> <s> Seal olid omad õllesaalid , me käisime tihti seda absurdsuste ja tobeduste tippu nautimas . </s> <s> Mina sain just VDNH-lt kunstliku linna idee , mida kasutasin romaanis " Kurbmäng Paabelis " . </s> <s> Kõikjal , eriti arhitektuuris , röökis räme propaganda , kõik oli lausläbinähtavalt vale teenistuses . </s> <s> Kõik oli lavastatud , varastatud , plagieeritud ja imiteeritud . </s> <s> Totruse võlu oli kütkestav , vahel tundus meile , et VDNH ongi rajatud üleüldise pettuse paljastamiseks . </s> <s> Siiski hoidusime kosmosesaavutuste ja rahvaste sõpruse paviljonidest eemale , meie hulkusime põllumajandusosakonnas . </s> <s> Uskumatu , aga raketiseadeldistest pisut tagapool olid juugendstiilis ( saksa mõisaarhitektuurilt kopeeritud ) tallid , laudad ja sigalad elusate hobuste , lehmade , lammaste , kaamelite , eeslite , jakkide , kitsede ja sigadega . </s> <s> Oli koguni hobuse ausammas maailmarekordi omanikule raskeveos . </s> <s> Muidugi oleksid VDNH-atmosfääri loomade elektroonilised mulaažid rohkem sobinud , kuid riik oli vilets , tehnika nõrk ning nõnda peeti ja talitati originaale . </s> <s> Meil oli seal 32 põrsa ja mitme Kuldtähega lemmikemis nimega Krasnaja Krupnaja , keda me salaja toitsime . </s> <s> Armsad notsud olid ristimata ja ehkki neid oli raske eristada , olime me neile pannud Eesti ja Läti parteitegelaste ja kirjanike nimed . </s> <s> Jälgisime hoolega , kuidas põrsad sirguvad , hoolitsesime , et nad üksteist maha ei tallaks ja et ahne emis neid nahka ei pistaks . </s> <s> Huvitusime ööpäevasest keskmisest kaaluiibest , mille kellegi nähtamatu käsi oli alati kriidiga tahvlile kirjutanud . </s> <s> Emis kõhnus , põrsad rasvusid , meie rõõmustasime . </s> </p>
<p> <s> Tol päeval saabusimegi VDNH-lt , astusime ühika ees maha trammilt nr 11 ja märkasime Muzafari , kes tuli Jaroslavskaja poest , viinapudelid õlakotis volksumas . </s> <s> Arturs , miks sa tühje pudeleid hommikul poodi ei viinud ? pahandas Muzafar tervituse asemel . </s> <s> Muzafar , miks meie tänav kannab Boriss Galuškini nime ? küsisin ma vastu , et Artursit päästa . </s> <s> Eks see Galuškin mingi režissöör või näitleja oli , arvas Muzafar . </s> <s> Ei ole niisugust filmitegelast , ütlesin mina . </s> <s> Keegi ei teadnud , kes oli Galuškin , kedagi see ei huvitanudki . </s> <s> Mina siiski uurisin välja , aga selleks kulus tükk aega ja tööd . </s> <s> Selgus , et piirivalve ohvitser , postuumne N. Liidu kangelane , kes on langenud Hiina – N. Liidu sõjas . </s> <s> Meie tänav oli tema nime saanud vedamise korras , kuna eelmine nimeandja oli parajasti põlu alla sattunud . </s> <s> Nüüd , mil N. Liidu suhted Hiinaga on jälle head , võib tänaval olla uus nimi . </s> </p>
<p> <s> Kummaliselt elasid meie keskasiaadid – nad olid kogu aeg ninapidi koos ja nad pidasid päevast päeva pidu , ei käinud koolis ei filme vaatamas ega loenguid kuulamas . </s> <s> Nende 24 tundi ööpäevas oli muutumatu , ei sõltunud aastaajast ega ümbrusest . </s> <s> Magasid nad hommikuti kaua , siis hakkasid võtma peaparandusnapse , kunagi ei joonud nad eelmine päev oma varusid tilgatumaks . </s> <s> Seejärel saadeti inimesed poodi – kes eelmisel õhtul polnud raha pannud , see pidi tühjad pudelid taarapunkti tassima . </s> <s> Teistele jagus austusväärsemaid kohustusi : erispetsialistid läksid turule riisi , porgandeid ja kvaliteetset liha ostma , seda ülesannet ei antud kunagi eurooplastele . </s> <s> Umbes pealelõunaks jõudsid spetsialistid tagasi , siis sulgesid keskasiaadid endid meie korruse ühiskööki ja valmistasid õhtuni viina visates ja keskustledes silmapesukausitäie pilaffi . </s> <s> See oli tõesti hea , võin ma hinnata kui mitmel korral osaline selles katkematus joomingus . </s> <s> Kella kaheksa-üheksa ajal hakkasid kogunema külalised , kes olid kas Moskva libud või Moskvas elavad ja/või Moskvasse kaubareisile tulnud nende kaasmaalased . </s> <s> Siis koliti köögist Muzafari tuppa , köök tehti vabaks teistele soovijatele , kes olidki juba kaua prõmminud , läbi ukse needusi sajatanud . </s> <s> Seejärel peeti võimas pidu , mis tihti lõppes kakluse ja verega . </s> <s> Läbi õhukeste ühikaseinte kostis Muzafari toast öösiti elajalikke röögatusi ning tapmisähvardusi . </s> <s> Kui viisakalt ja kultuurselt pidutsesid kaukaaslased , eriti grusiinlased , kelle joomakombed olid aastasadade vältel lihvunud kadestamisväärselt kauniks ! </s> <s> Islamist äsja ilma jäetud keskasiaadid aga lakkusid nagu baltlased , magasid siis keskhommikuni , mil parandasid sõbralikult koos pead , arutasid naerdes , kes kellega kiskus ning mida uuel päeval ette võtta . </s> <s> Arutada polnud aga rohkemat kui ülesannete personaalne jagamine , sest ükski päev ei erinenud eelmisest ega järgmisest . </s> <s> Minu jaokski kehtis pidev kutse neist prassinguist osavõtmiseks , aga säärasele padujoomisele ei pidanud vastu ei minu tervis ega rahakott . </s> <s> Muzafari küsimusest mõistsin ma kohe , et Arturs oli eile õhtul olnud nende kambas , polnud tasunud osavõtu eest , kuna ta oli sama vaene kui mina , ent ta polnud täitnud ka maksuta sisselastu alandavat kohustust – viia tühjad pudelid poodi . </s> </p>
<p> <s> Muzafar , kuidas sul ja kogu teie kambal alati piisavalt raha jätkub ? pärisin mina , kui olin talle tutvustanud kodutänavale nimeandnut . </s> </p>
<p> <s> Ma olin kord varem esitanud oma teooria , et N. Liidu rublad tuleksid õigluse huvides tsoneerida , sest inflatsioonitempo pole kõigis regioonides võrdne . </s> <s> Meie , baltlased , ei saa kuidagi oma väheste kallite rubladega Kesk-Aasia ja Kaukaasia paljude odavate rublade vastu Moskvas , kus rubla väärtus jääb rubla Baltikumi väärtuse ja rubla Kesk-Aasia väärtuse vahele , kaldub siiski lähemale Baltikumile . </s> <s> Päris sant on aga lugu , kui meie peame oma väikese rahaga sõitma Kesk-Aasiasse ning maksma ostude ja teenuste eest seal kehtivates hindades . </s> <s> Mis viga keskasiaatidel oma rohke odava rahaga Baltikumis laia lehte lüüa ! </s> <s> Nad ei tule selle pealegi , et raha on ainult välimuselt ühesugune ning et meie rubla sisaldab rohkem tööd kui nende rubla . </s> </p>
<p> <s> Raha vedeleb maas , peab vaid üles tõstma , vastas Muzafar hooletult , Arturs hakkas samme lugema ja ütles , et kui ta kümnendal sammul sajarublalist ei leia , siis Muzafar eksib . </s> <s> Raha maas ei olnud , Muzafar seletas pikemalt , kust on pärit tema sissetulekud . </s> <s> Nimelt olevat Muzafar – ikka Moskva eliitkoolis-õppija – kodukišlaki ja hõimu au ja uhkus , külavanem korjavat talle elatist-toetust , igal kuul saabuvat tuhat-poolteist . </s> <s> Kas makstakse vabatahtlikult ? uurisin mina , kes ma sain sada rubla kuus stippi , ent ma olin ka neid ülivaeseid tadžiki kišlakke näinud , tundus uskumatu , et neis raha tuulde loobitaks . </s> <s> Külavanemale ei vaielda meil vastu , ja kui keegi sinu kombel vaidlekski , siis ta enam ei elaks meie külas , kostis Muzafar . </s> <s> Nii et šantaaž ja väljapressimine ? jätkasin mina . </s> <s> Ligimese aitamine pole väljapressimine , vastas Muzafar . </s> </p>
<p> <s> Küla pealt korjatud õpiraha polnud keskasiaatidele ainult stipilisa . </s> <s> Moskva ja Kesk-Aasia vahel valitsesid umbes samasugused kaubandussuhted nagu meie päevil Helsingi ja Tallinna vahel . </s> <s> Rublakursi erinevusest , mis lõi soodustusi asiaatidele , oli juba juttu . </s> <s> Peale selle oli kaupu ( arbuusid , melonid , nahad , mitmesugused puuviljad jne ) , mis olid Kesk-Aasias kümneid kordi odavamad kui Moskvas , ning oli ka kaupu ( külmkapid , televiisorid , autoosad , kvaliteetsed rõivad , kogu naiste pudi-padi , ravimid jne ) , mida Kesk-Aasias peaaegu ei müüdudki , aga mida Moskvas lahedalt saada oli . </s> <s> Siia ja sinna transportijaiks oli reisivaguni saatur , kes vahelttasu võttis , kuid tänu kellele õitses hiigeläri , mis kindlustas meie keskasiaatidele ja kaukaaslastele muretu miljonärielu . </s> <s> Kasumid olid ülisuured põhjusel , et taoline – üsna loomulik – kaubavahetus oli keelatud , see andis alust oletusele , et keelajad olid selles äris osalised , ja keelasid oma sissetulekute suurendamiseks . </s> </p>
<p> <s> Arturs lubas veel samal õhtul tühja taara ( á 12 kop. pudel ) ära viia , me jõudsime ühika fuajeesse , suurde sammashalli , ning jahmusime , olime nagu puuga pähe saanud . </s> <s> Vaid Muzafari silmis põles kõiketeadev tuluke . </s> </p>
<p> <s> Halli keskel seisis norus vietnamlane , nööriga kaelas venekeelne transparent : MÕISTKE MIND HUKKA , KARISTAGE MIND , MA OLEN RÄNGALT EKSINUD ISAKESE HO JA MORAALISEADUSE VASTU . </s> <s> Tema ümber tantsis liikuvas ringis kummalist hüppetantsu umbes tosinkond vietnamlast , sihtis teatud konkreetses kükkasendis õnnetu sildikandja suunas näpu nagu püstoli ning siunas meest , lauldes kange aktsendiga vene keeles : sa oled halb inimene , sa oled kõige vastikum inimene , sa oled reetur ! </s> <s> Üllatav oli seegi , et ringi keskel seisja oli tsiviilriides , sest kõik vietnamlased kandsid alati paguniteta sõjaväevormi , nagu need paarteist süüdistajat-tantsijat . </s> </p>
<p> <s> Vaatasime mõned minutid mõnuga seda komejanti pealt , tunnetasime rahvuslikku , seisuslikku ja poliitilist uhkust ning üleolekut , siis ütles Muzafar : poisid , lähme lifti , ma tean kõik , see on kodanlik hukkamine , väga populaarne kasvatusmeetod , ka meie külades on kommunistid seda pruukinud ; kes kolmekümnendail aastail oma eesleid , lambaid ja kaameleid kolhoosile ei kinkinud , seda mõnitati alul samal moel , pärast lasti maha . </s> <s> Miks seda vietnamlast siis kodanlikult hukata on vaja ? küsis Arturs , kui me lifti ootasime . </s> <s> Sellepärast , et ta magas Galjaga , ma olen selles nüüd peaaegu kindel , olgugi et ma alul ei uskunud , vastas Muzafar . </s> <s> Kes see Galja veel on ? uuris Arturs . </s> <s> See , kellega sa eile õhtul läti rahvatantsu vihtusid , lausus Muzafar . </s> <s> Arturs ei mäletanud ei Galjat ega tantsimist , ta vabandas end purjusolekuga . </s> <s> Mina aga teadsin Galjat , ta oli venestunud kasahhitar , just tema redigeeris ja lõi masinal ümber mu venekeelsed kirjalikud tööd , mis ma aeg-ajalt pidin oma maestrole , Oscari-laureaadile Valentin Tšernõhhile esitama . </s> <s> Tasu oli alati ühesugune , ei sõltunud töö pikkusest – pudel šampanjat ja pakk Ameerika sigarette , mõlemaid oli tollal vabalt saada , esimene maksis 5.70 , Ameerika sigretid poolteist rubla pakk . </s> </p>
<p> <s> Galja oli tavaline partisaanitsev ühikalibu , kes suviti tegi VGIKi sisseastumiseksameid , kes eales instituuti sisse ei saanud , ent kes oli vanematele Alma-Atas valetanud , et õpib VGIKis , ja vanemad saatsid kallile tütrele raha , mille eest plika lõi suure kodumaa pealinna peal litsi . </s> <s> Galja armastas end Muzafari bakhanaalidel paljaks koorida ning jalgu kõrgele loopides tantsida laual pokaalide , viinapudelite ja pilafitaldrikute vahel . </s> <s> Galja oli osav , aruharva ajas ta mõne pudeli ümber või astus süldikaussi , kuid Jumal polnud kinkinud talle keha , mida võinuks nõnda lahkelt demonstreerida . </s> <s> Ta rasvavoldid kõhul ja tolgendavad rinnad olid lausa perverssed , tema tantsimine kuulus inetuse esteetika , tobeduse võlu rubriiki . </s> </p>
<p> <s> Liftis jäime Artursiga kuulama Muzafari . </s> <s> See oli just sedalaadi info , mida Muzafar alati piinliku täpsusega teadis . </s> <s> Ta ei teinud Puškini ja Lermontovi vahet , kuigi pidas mõlemast sügavalt lugu , ta ei tundnud ei kodu- ega välismaiseid režissööre , ent kõik , mis puutus inimestevahelistesse suhetesse , ärisse , seltsiellu ja võimuhierarhiasse , oli tema ampluaa , ta ei eksinud neis küsimustes kunagi . </s> </p>
<p> <s> Vaat , seesama Galja oli poistele ( mitte minule , täpsustas Muzafar ) lubanud , et magab ühe vietnamlasega . </s> <s> Vietnamlasi üldiselt ei sallitud ( vaid põhjakorealasi põlati rohkem ) , sest nad marssisid ühikas , instituudis ja nendevahelisel teel sõjaväekolonnis , univormides , rinnas oma füürerite märgid , kunagi polnud ükski vietnamlane ilma kaaslaseta , kelle ülesandeks oli jälgida teise käitumist . </s> <s> Tähendab : Galja üritus oli võimatu , kuid Galja jätkas bravuurset hooplemist , ning nii veetigi kasti šampuse peale kihla – õnnestub Galjal magatada vietnamlast , tehakse talle kast šampust välja , läheb ettevõtmine luhta , teeb tema . </s> <s> Lepingusõlmimisel unustati pisiasi – kes peab õnnestumist tõendama ? </s> <s> Nädal tagasi tulnudki Galja poiste juurde ja nõudnud kasti šampanjat . </s> <s> Galjat ei usutud , tal kästi kirjeldada detaile – asi juhtunud päise päeva ajal varutrepikojas , mis oli ette nähtud evakueerimiseks , vietnamlane olevat koos ühe teise vietnamlasega olnud köögitoimkonnas , valmistanud kaasmaalastele ühisõhtusööki , teine vietnamlane lahkunud hetkeks köögist , Galja hiilinud ligi ning võrgutanud objekti . </s> <s> Vahekorras oldud tagant-lükke asendis , Galja kummardanud lauba vastu oma põlvi , vietnamlane seisnud püsti . </s> </p>
<p> <s> Hoolimata elavast esitusest ja küllalt tõenäolisest kirjeldusest , polnud Galjat ikkagi usutud , võibolla sellepärast , et poistel polnud raha šampuse ostmiseks . </s> <s> Galja raiunud oma , poisid nõudnud visalt ja irvitades tõendeid , ning kumu sensatsioonist – vietnamlane hoovi tõmmatud ! – hakanud ühikas levima . </s> </p>
<p> <s> Mina uskusin end mõistvat , milles oli asi . </s> <s> Kesk-Aasia nn vabastatud naised kaotasid kõik pidurid , eriti kodumaalt eemal , nad tahtsid olla üha vabamad ja vabamad , nad tahtsid teistele ja endale tõestada , et on mineviku- ja islamiahelatest priid , ning kuna nende kodumaal oli seksuaalmoraal ülirange , ülitäpselt eeskirjastatud , siis viljelesid nad promiskuiteeti , oletasid , et see ongi õige vabadus . </s> <s> Nad hääletasid šariaadi ja möödaniku vastu reitevahega , nad hääletasid moodsa elu ja vabaduse poolt reitevahega . </s> <s> Galja oli kaotanud emakeele , kodumaa , usu , miks pidi ta veel eetikast kinni hoidma ? </s> <s> Galja põlgas kõike kasahhipärast , ehkki laiad põsesarnad ja vidutavad kiss-silmad reetsid tema õnnetuseks ta rassi . </s> <s> Kuidagi olid ta ( samuti venestunud kasahhidest ) vanemad suutnud soetada endale perekonnanime Ivanov , seda kandis Galjagi , ent silmade ja põsesarnade reetlikkust kompenseeris Galja jõhkralt ja küüniliselt avaliku nümfomaaniaga , püüdis selles vallas oma aktiivsuse ja kõige pihta sülitava häbematusega ületada venelasigi , kellele ta kõige rohkem meeldida tahtis , sest teadis neid olevat maailma esirahvuse . </s> <s> Ja miks mitte austada venelasi , kui propaganda on loonud Vene-keskse maailmapildi ? </s> <s> Venelaste üleolekut näis tõestavat praktikagi – jõudsid ju kõik Lääne tsivilisatsiooni olmemugavused alates triikrauast ning lõpetades trollibusside ja televiisoritega Kesk-Aasiasse Venemaa kaudu , ning ideoloogiatöötajad kuulutasid , et need ongi suure vene rahva leiutised . </s> <s> Nüüd nägite , millega lugu lõpeb , ütles Muzafar , kui liftiuksed kuueteistkümnendal korrusel avanesid . </s> <s> Millega siis ? küsis Arturs . </s> <s> Galja partner viiakse Hanoisse ja lastakse seal linnaväljakul avalikult maha , sest vietnamlastel on välismaalastega suhtlemine keelatud , nad ei tohi välismaalgi välismaalastega suhelda ; kui nad hakkavad välismaale sõitma , kirjutavad nad alla tõotusele , et ei suhtle ; kui nad kodumaale tagasi jõuavad , kirjutavad nad alla tõotusele , et ei räägi kellelegi , mida nad välismaal nägid , ja kasutavad ainult välismaal õpitud kogemusi , rääkis Muzafar . </s> <s> Kas Nõukogude naisega vahekorras olemine ei soodusta nende karjääri ? küsisin mina . </s> <s> Ei , nad vihkavad kõiki välisriike võrdselt , Liiduga nad flirdivad ainult silmapetteks , kuna Liit annab neile tasuta relvi , võttis Muzafar otsad kokku . </s> <s> Ju variseks nende režiim silmapilk kokku , kui nad loobuksid kasenofoobiast , millele kogu nende ideoloogia rajatud ongi ; meilgi on aastakümneid juurutatud hoiakut , et välismaalane on spioon ja lurjus , laususin mina . </s> <s> Nii et võib-olla puuakse hoopis Galja üles , ja avalikult Punasel väljakul ? heitis Arturs kibedat nalja . </s> </p>
<p> <s> Nii ootamatu uudise peale astusime Muzafari poole sisse , seal oli , nagu alati , rahvarohke . </s> </p>
<p> <s> Tugitoolis vappus nuuksekrampides seesama Galja Ivanova ! </s> <s> Ma ei tahtnud seda , ma ei tahtnud seda , kordas neiu hüsteeriliselt röökides . </s> <s> Milles mina siis süüdi olen ? küsis ta . </s> <s> Muzafari , peremeest , tervitati aupaklikult , Muzafar käskis Artursil tühjad pudelid poodi viia , mina otsustasin selle päeva peost osa võtta , andsin Muzafarile kümneka , et homme alandavat kohustust vältida . </s> <s> Arturs ladus taara kahte suurde spordikotti , Muzafar ulatas mulle kolm rubla tagasi – tema majapidamises oli arvestus täpne , ta ei püganud omasid . </s> <s> Täna võisin ma süüa pilaffi ja juua viina niipalju kui lusti , ka hommikune peaparandus oli mul ette makstud . </s> </p>
<p> <s> Arturs väljus kandami raskusest tuikudes , Galja ahastas edasi : kas olete mehed või mitte , kas tõesti pean ma nende kretiinide sekka sinna alla üksinda minema ? </s> <s> Selgus , et ta tahab juba tükk aega vietnamlastele üles tunnistada , et tema on üksinda süüdi , kuid keegi polnud nõus teda saatma . </s> <s> Sellest pole kasu , lausus Muzafar . </s> <s> Mina tulen sinuga kaasa , ütlesin mina , sest olen üldiselt humaansuse poolt , peale selle arvasin end olevat Galjale teeneid võlgu – ta tippis ja parandas mu tekste tõesti tühise raha eest . </s> <s> Lollisti teed , hindas Muzafar , see ütlus haavas Galjat ja otsustas asja , neiu kargas püsti , vedas mu endaga kaasa ning me läksime . </s> </p>
<p> <s> Koridoris nuuksus Galja pööraselt edasi , vastutulijaile oli see teiseks üllatuseks – fuajees olid nad näinud kodanliku hukkamise tseremooniat , nüüd nutvat piigat , kel ripsmetušš oli mööda asiaadipõski laiali valgunud , aga vaevalt , et osati oletada seost nende kahe asja vahel . </s> </p>
<p> <s> Liftis liibus Galja ümber minu , ütles , et ma olevat sellest kambast ainuke , kellega ta maganud ei ole . </s> <s> Kas sa siis Artursiga oled ? üllatusin mina . </s> <s> Ei , Artursiga ka ei ole , tunnistas Galja , siis valdas teda uus ahastushoog , lift peatus , peale tuli mongoollane Zavod , kes tahtis mulle vastu vahtimist anda , oletades , et ma olen kas solvanud või peksnud naist . </s> <s> Ainult Galja vahelesegamine päästis mu . </s> </p>
<p> <s> Õlakuteta mundris vietnamlased olid oma veidra kohtutantsu lõpetanud , rivistusid parajasti kolonni ja hakkasid välisukse poole marssima . </s> <s> Galja tormas neile järele , mina samuti , minu kannul ebadelikaatne mongoollane . </s> <s> Välistrepil viskus Galja põlvili vietnamlase ette , kes tundus olevat koloonia ( rügemendi ? ) komandör , ja karjus : mina olen süüdi , mina olen süüdi , ainult mina , mitte tema , näitas ta mehe poole , kes ikka kandis kaelas transparenti . </s> <s> Kõrvaltvaates märkasin , et tolle käed transparendi all on raudus . </s> <s> Taas tõdesin , mida olin lähedalt vaadates palju kordi tõdenud – vietnamlased on üliõpilaseast ammu välja kasvanud , nad on vanemad kui neljakümnesed . </s> <s> Kas nende seksuaalelu vajab normeerimist ? </s> <s> Aga nad olid ka nn vabastussõja ohvitserid , igaüks neist oli tapnud ameeriklasi , nemad pidid alluma käskudele ja keeldudele . </s> <s> Diktatuur peab oma nina toppima kõikjale , ka intiimellu , diktatuur rebeneb , kui tal mingi vald anastamata ja mürgitamata jääb . </s> </p>
<p> <s> Vietnamlaste ninamees lihtsalt tõukas Galja teelt , teda ei huvitanud väärtusliku tunnistaja ütlused , tema oli otsuse langetanud . </s> <s> Zavod püüdis komandöri korrale kutsuda , kuid temagi lükati sõnatult ja kergelt kõrvale , hoolimata sellest , et oli vietnamlastest tunduvalt kogukam ja peajagu pikem . </s> <s> Vietkongi lurjused ! sajatas Zavod . </s> <s> Vietnamlased astusid lühikesse autobussi , kodanlikult hukatugi sisenes tõrkumata , ei pidanud Galjat ainsagi pilgu või etteheite vääriliseks . </s> <s> Tema oli parteisõdur , oli oma saatuse andnud partei kätte , tema oli ise ja vabatahtlikult , kuid talle pealesunnitud ideoloogia ja kasvatuse mõjul võtnud endalt otsustamisõiguse iseenda küsimuses . </s> <s> Mundris vietnamlased olid küll paguniteta , kuid ometi hierarhiseeritud . </s> <s> Aukraadilt nooremad kandsid väikest ja kollast isakese Ho märki , keskmised suurt ja kollast , komandör väikest ja punast isakese Ho märki , isakese Ho seaduste vastu patustanu oli märgita . </s> <s> Nõnda kanget meest , kellel olnuks õigus suurele ja punasele märgile , tolles seltskonnas polnud . </s> <s> Autobuss sõitis minema , Zavod kutsus Galjat valuutabaari , Galja eelistaski rassilähedast välismaalast minule , mina naasin Muzafari tuppa . </s> </p>
<p> <s> Noh , kas saavutasite armuandmise või ? õelutses Muzafar . </s> <s> Raputasin pead . </s> <s> Galja peaks oma šampusekasti meiega jagama , arvas usbekk Isfandjor . </s> <s> Galja leidis endale tänaseks ööks lohutaja , kes ta " Kosmose " -hotelli viis , ütlesin mina . </s> <s> Nüüd on õnnetu vietnamlase lips päris läbi , nüüd ei saa ta enam tagasi ajada ; ameeriklaste kuulidest ta sõja ajal pääses , et surra omade kuulist rahu ajal , lausus Muzafar . </s> <s> Asi oli ammu otsustatud , Galja ülestunnistus ei mängi mingit rolli , vaidlesin mina . </s> <s> Mängib , mängib , kui vietnamlane end alul aususest , püüdlikkusest , ohvrimeelsusest ja üldse rumalast peast süüdi tunnistaski , siis oleks ta saanud kodumaal oma tunnistuse tagasi võtta , nüüd on see võimatu , ei andnud Muzafar alla . </s> <s> Sa ei tunne neid , esiteks ei võta nad tunnistusi tagasi ja teiseks pole neil võimalust seda tehagi , sest neid ei suvatse keegi äragi kuulata , ütlesin mina . </s> <s> Nad tahavad surra oma ammusurnud Ho ši Mini eest , kodumaal taipab Galja partner , et olla maha lastud ühe vene libu pärast pole auväärne , ja võtab tunnistuse tagasi , oletas Muzafar . </s> <s> Mitte vene , vaid kasahhi libu pärast , parandas Vitja . </s> <s> Huvitav , kuidas asi avalikuks tuli ? küsis Isfandjor . </s> <s> Galja kelkis tervele ühikale , vietnamlastel on oma informaatorid venelastegi seas palgatud , need kaebasid , seletas Muzafar . </s> <s> Mitte venelaste , vaid sovjettide seas , ajas Vitja visalt oma joont . </s> <s> Mis vahet seal on ? ühmas Isfandjor ja tutvustas oma abikaasat Marinat , kes oli Minskist külla sõitnud . </s> <s> Vahe on põhimõtteline , sõnas Vitja . </s> </p>
<p> <s> Marina oli valgevene kirjanik , Isfandjor oli usbeki kirjanik . </s> <s> Marina ei osanud valgevene keelt , Isfandjor ei osanud usbeki keelt , mõlemad olid umbkeelsed prosaistid , mõlemad kirjutasid vene keeles . </s> <s> Nad olid oma abielu kavalalt sisse seadnud , nad lüpsid neid pisikesi summasid , mis liiduvabariikides tollal veel olid ette nähtud rahvuskirjanduste arendamiseks . </s> <s> Teeseldi , nagu oleks Marina tõlkinud Isfandjori usbekikeelsed käsikirjad vene keelde ja nagu oleks Isfandjor Marina valgevenekeelsete käsikirjadega talitanud samuti , nõnda pumbati kirjastustelt välja rohkem raha , saadi lisaks autorihonoraridele ka tõlkijahonorar . </s> <s> Kas pole peen mäng ? lõpetas Isfandjor abikaasa esitlemise . </s> <s> Kas nad siis Minskis ei tea , et teie , Marina , ei oska valgevene keelt , ja kas nad Taškendis ei aima , et sina , vana suli , ei oska usbeki keelt , ning kas nad valgevenekeelseid ja usbekikeelseid originaalkäsikirju näha ei tahagi ? küsisin mina . </s> <s> Teavad , teavad , aga väikese hüvitise eest unustavad ära ; originaalkäsikirju näha ei soovi keegi , sest keelt ei valda keegi , kuid mingi paberipatakas peab arhiivi minema , aga see on ükskõik , mis sellele paberile kirjutatud on , kiitles Isfandjor edasi . </s> <s> Mina olen lasknud mitu korda ümber lüüa valgevene eepost , naeris Marina . </s> <s> Mina usbeki eepost , ütles Isfandjor . </s> <s> Säärane sigadus ajas Vitjal kopsu üle maksa . </s> <s> Just teiesugused risustavad vene keelt ja vene kultuuri , meie suure Puškini keel on tänu teile tohutult vaesem , ei mõista te vene ega ühtki teist keelt , pange ometi lapsed rahvuskoolidesse , et neist kultuursed inimesed kasvaksid ! kärgatas Vitja . </s> <s> Me tunneme selle üle uhkust , et meie lapsed on vene koolides venelastest tragimad , ütles kirgiis Junus . </s> <s> Sa tahad öelda , et mina pole kultuurne ? ägestus Isfandjor . </s> <s> Just seda tahan ma öelda – kui usbeki kirjanik ei oska usbeki keelt , koguni sahkerdab sellega , et ei oska usbeki keelt , siis pole ta kultuurne , ei jätnud Vitja rahule . </s> <s> Mul on kolm kõrgemat haridust , mul on ilmunud viis raamatut , ja mina ei ole kultuurne ? noris Isfandjor riidu . </s> <s> Kõik teie raamatud ilmuvad altkäemaksu eest , kiiduretsensioonidki tellite ise ja maksate kinni , teil pole seal muud kui üksainus maffia ja räpane mäng , mida te üsna edukalt püüate Venemaa ja Moskva suunas laiendada ! ütles Vitja tõtt näkku . </s> </p>
<p> <s> Hariduse koha pealt oli Isfandjoril mingil määral õigus – ta oli mulle näidanud Taškendi Pedagoogilise Instituudi ( vene filoloog ) , Samarkandi Riikliku Ülikooli ( jurist ) ning Maksim Gorki nimelise Moskva Maailmakirjanduse instituudi ( prosaist ) diplomeid , aga ta polnud mulle selgitanud , kuidas ta need hankinud oli – keskkooli lõputunnistuse oli ta ostnud arbuusimüümisega teenitud raha eest , seda oli ta mulle usaldanud . </s> </p>
<p> <s> Isfandjor tõusis laua tagant püsti ja hakkas vihaselt Vitja poole sammuma . </s> <s> Ma oskan vene keelt sinust paremini ! karjus Isfandjor Vitjale , kelle vene kriitika oli kuulutanud heaks stilistiks . </s> <s> Kõigis meie pahedes olete süüdi teie , näe , üks on tuntud ühikalirva , teine kirjanduslik prostituut ! röökis Vitja . </s> <s> Miks te siis vallutasite meid , kui meie teie pahedes süüdi oleme ? irvitas Isfandjor . </s> <s> Hoopis teie olete meie pahedes süüdi , sest teie likvideerisite usu , ütles Junus . </s> <s> Bolševikud likvideerisid , mitte meie , parandas Vitja . </s> <s> Aga maa oli vallutatud enne bolševikke , tõdes Junus . </s> </p>
<p> <s> Vaatasime Muzafari otsa , olgu peremees kohtunikuks ! </s> <s> Muzafar näppis kuldset poolkuud , mis tal kuldketiga kaelas rippus , ega lausunud sõnakestki . </s> <s> Koputades astus tuppa Arturs , tõi Muzafarile pudelitelt teenitud raha . </s> <s> Kas sina , Arturs , hakkad kunagi vene keeles kirjutama ? küsis Vitja . </s> <s> Ei eales , miks peaksin ma vene keeles kirjutama ? imestas Arturs . </s> <s> Sellepärast , et sa ei oska vene keelt , sellepärast sa ei taha ega saagi vene keeles kirjutada , nöökas Isfandjor . </s> <s> Ma ei taha osatagi vene keelt , ütles Arturs täiesti puhtas vene keeles . </s> <s> Ma poleks uskunud , et venelased võivad vihata Venemaad , teatas Marina üllatunult Vitjale . </s> <s> Keegi ei armasta Venemaad rohkem kui mina , suurustles Vitja . </s> </p>
<p> <s> Sina , Isfandjor , istu oma toolile tagasi , ja sina , Arturs , maksa seitse rubla , kui soovid meie tänasest pidulikust õhtusöögist osa võtta , langetas Muzafar otsuse . </s> <s> Vitja tegi minu suunas viipe , mis kutsus mind kaasa , mina tõusin ja ütlesin Muzafrile , et ma lahkun , aga mul on makstud , ja minu asemel jääb Arturs . </s> <s> Ma teadsin , et Artursil pole raha , trammis number 11 oli ta mulle pikalt pihtinud oma muredest . </s> <s> Pärandad oma joomata viina ja söömata pilafi kaasbaltlastele , ironiseeris Muzafar . </s> <s> Pärandan , vastasin mina ja me läksime Vitjaga minu poole . </s> </p>
<p> <s> Vitjal oli põues pudel , me korkisime selle lahti ning Vitja pidas mulle pool ööd loengut , miks keskasiaadid on ohtlikumad baltlastest : teie igatsete ainult iseseisvust , milleks teil on täielik õigus , teie üritate meie alt ära minna , muud ei midagi , aga nemad tahavad meisse imbuda , nad tahavad meid enesesarnasteks muuta , nad tahavad meid alistada infiltratsiooni strateegia abil ; nad tahavad meilt Moskvat ära võtta , sest Moskva neile kangesti meeldib ; nad lähevad vene keelele üle , ja see keelevahetus on meile kahjulik ( venelased juba räägivadki tjurkade solgitud vene keelt ) ja neile kasulik ( sest seob kõik musulmanid üheks rindeks ) , varem kiskusid nad omavahel ( kuna kõnelesid erinevaid keeli ) , keeleliselt venestudes leiavad nad venelasis ( kes on ja jäävad neist erinevaks rassilt ja usult ) ühisvaenelase , ja ühisvaenelane liidab nad jäädavalt kokku ; õige vene patrioot peab toetama emakeelset kultuuri ääremaades , et tjurkasid lõhestada , ja ainult see hoiab puhtana tõelise veneluse ; poolkultuursetena kisuvad nad alla venegi kultuuritaseme ; hoorajatena ( nagu Galja ) annavad nad hoobi vene moraaligi pihta ; poolkeelsetena lagastavad vene keeltki ; bolševikud kasutavadki musulmanide venestamist salarelvana vene patriotismi vastu ; musulmanid on sovjetiseerunud ja nende abil tahetakse sovjetiseerida venelasigi . </s> </p>
<p> <s> Kuule , kuule , Junusil oli õigus , Kesk-Aasia vallutasite te enne bolševikke ; sina , Vitja , idealiseerid tsaariaegset vabadust , kuid mina ei näe mingit erinevust tsaaride ja bolševike vahel , ühed anastajad mõlemad , ütlesin mina . </s> <s> Tsaarid levitasid õigeusku ja kultuuri , bolševikud suruvad vägivaldselt peale bolševismi ja kultuuritust , eristas Vitja . </s> </p>
<p> <s> Ma ei tahtnud laskuda lõppematusse vaidlusesse , muutsin veidi teemat ja rääkisin Vitjale juhtumist Bakuus , kus ma suvel koolivennal Eldaril külas olin . </s> <s> Aserbaidžaan pole Kesk-Aasia , kuid musulmanlik siiski . </s> </p>
<p> <s> Pidutsesime seal mitu päeva , kolasime kõrtsist kõrtsi . </s> <s> Mingis maa-aluses era- ja salabaaris kohtus Eldar oma sõpradega , need hakkasid meile välja tegema . </s> <s> Keset pillerkaari küsis mult järsku väga teravas toonis mulle tundmatu Eldari sõber : miks eestlased nii hirmsasti venelasi armastavad ? </s> <s> Kas te olete Eestis käinud , et olukorraga täpselt kursis olete ? pärisin mina vastu . </s> <s> Olen , olen , olin Tartus ja Tallinnas , Pärnus ja Viljandis , igal pool oli kole palju venelasi ja eestlased pugesid üksteise võidu venelaste ees , jätkas mees . </s> <s> Teil on siin Bakuus miljon venelast ja pool miljonit armeenlast , kõik tänavanimed , sildid , loosungid ja reklaam vene keeles , ei mõistnud ma midagi paremat öelda . </s> <s> Mida rohkem , seda parem , vastati mulle . </s> <s> Tohoh , kuidas nõnda , et mida rohkem , seda parem ? üllatusin mina . </s> <s> Tundmatu vaatas küsivalt Eldari poole , Eldar noogutas , kinnitas , et mind võib täielikult usaldada ning tundmatu rääkis mulle : meil on üles kirjutatud kõigi muulaste aadressid ja telefoninumbrid , X-päeval me arreteerime kõik uskmatud koerad , need muutuvad meie pantvangideks , ja meie nõuame iseseisvust , aga võibolla hoopis ühinemist Iraaniga ; kui Moskva meile iseseisvust ei anna , hakkame me pantvange telekaamerate ees maha laskma , laseme seni , kuni vabadus käes . </s> <s> Vitja oli vapustatud , nagu minagi tookord Bakuus . </s> <s> Vitja reaktsioon oli ometi teistsugune , kui ma oletasin , oli loogiline ja järjekindel : on siiski meeldiv kuulda , et mõni musulman iseseisvust soovib , mina arvasin , et nad kõik igatsevad vaikse sisseimbumise teel Moskvat ja Venemaad anastada ; neile tuleb jalamaid iseseisvus anda , enamgi , nad peaks Venemaa küljest eemale visatama ning Vene patrioodid koligu Venemaale , Vene valitsus peab soodustama venelaste naasmist kodumaale , ehkki see esialgu suurendab sovjetiseerunud ja poolsovjetiseerunud venelaste hulka Venemaal , risustab meie keelt ja kultuuri ; kuid kodumaale tagasi pöördunud venelased me venestame ümber õiges suunas , tõotas Vitja . </s> </p>
<p> <s> Metrood hakati sulgema , Vitja lahkus , et mitte abikaasat Dinat vihastada . </s> </p>
<p> <s> Mõne päeva pärast levis ühikas kumu , et keegi rase neiu on üheksanda korruse aknast välja hüpanud ja haiglas surnud . </s> </p>
<p> <s> Uudis ei põrutanud kedagi , ka mind mitte . </s> <s> Tartu ülikoolis räägitakse ühest ühikavalvuri metsikust tapmisest paarkümmend aastat , sest uusi roimasid ei juhtu , Moskva kõrgkoolides olid tapmised ja enesetapmised , tapmiskatsed ja vägistamised , kaklused ja vargused päris tavalised , neile ei pööratud erilist tähelepanugi . </s> <s> Minu Moskvas-oleku ajal toimus ühikas vähemalt viis-kuus mõrva , lisaks veel õnnetud või kahtlased surmad . </s> <s> Oli üsna igapäevane nähtus , et hommikul pidi koridoris astuma piki vererada , et liftipeegel oli täis kirjutatud verepritsmeid ja põrandal punetas hüübinud loik ; sellega sai niivõrd harjutud , et mõnikord unustasid isegi küsida , mis ja kes , miks ja kuidas . </s> <s> Ka kuulujutu täpsustus , et allahüppaja olnud ei VGIKi tudeng ega meie kursuste aspirant , vaid partisaanitseja , ei viinud mu mõtteid Galjale , keda ma ometi mitu päeva otsisin , et ta mu järjekordse kirjatöö redigeeriks ja masinal ümber lööks . </s> <s> Millegipärast oli kõiketeadja Muzafargi informeerimata ning kui mu tuppa astusid kaks uurijat , ühiselamu direktor ( Moskvas oli direktor , mitte komandant ) ja meie kursuste rektori asetäitja stsenaristika alal ning palusid mul kirjutada seletus " kodanik Galja Ivanova viimastest tundidest " , olin ma päris keeletu , olin rohkem jahmunud kui nädalapäevad tagasi fuajees vietnamlaste süüdistustantsu nähes . </s> <s> Mis päeval ja kuidas Galja suri , võibolla ei saagi mina kirjutada viimastest tundidest ? tõrkusin mina . </s> <s> Teie kirjutage oma versioon , lisaandmed segavad teid , ütles uurija . </s> <s> Põiklesin , tõin põhjuseks oma kehva vene keele , teatasin , et vajan redigeerijat . </s> <s> Aserektor Alla Semjonovna otsusel valiti redigeerijaks Muzafar , kes oli õnneks kodus . </s> <s> Nikerdasime kolmekesi – Alla Semjonovna , Muzafar ja mina – ladusa , üldsõnalise ja ümmarguse seletuskirja , mis tänu minu aktiivsusele siiski tõele vastas . </s> <s> Seejärel käskisid uurijad teha sama Muzafaril . </s> <s> Tadžikk kirjutas puhtale paberile : pole midagi näinud , pole midagi kuulnud , Galja Ivanova olemasolust sain teada momendil , mil mul paluti kirjutada seletuskiri . </s> <s> Uurijad võtsid meie seletuskirjad kaasa ja lahkusid , Alla Semjonovna pidas vajalikuks meid hoiatada : poisid , mina kaitsen teid , kuid olge siiski ettevaatlikud , tegemist on väga tähtsa poliitilise küsimusega . </s> <s> Alla Semjonovnat võis uskuda , tema mees oli KGB kindralmajor , KGB Akadeemia ülem , tähendab , tegemist oli pedagoogide perekonnaga , kes elu , olu ja inimesi tunneb . </s> <s> Mis päeval vaene Galja ennast tappis ? küsisin mina . </s> <s> Võibolla kodanik Ivanova ei tapnudki ennast , võibolla ta hoopis tõugati aknast välja , asi on salapärasem ja kahtlasem seetõttu , et kaks aastat tagasi juhtus sama lugu tema samuti raseda õega , kes ka täiesti võõrana oli tunginud meie ühiselamusse , sõnas Alla Semjonovna ning nimetas kuupäeva . </s> <s> Kui tõugati , siis tõukasid vietnamlased , oletas Muzafar . </s> <s> Vaevalt et vietnamlased , tõde selgub kindlasti , aga teie ( s.o. mina ) kaaluge enne alati , kelle te valite oma kirjalike tööde parandajaks , ent teie , Muzafar , talitasite seletuskirjaga imetlusväärselt targalt ja õigesti , hüva õhtut , mu poisid , lahkus aserektor . </s> <s> Lugesin näppudel päevi , selgus , et venestunud kasahhitar Galja oli hukkunud ajal , mil me Vitjaga pool ööd musulmanliku ekspansiooni üle teoretiseerisime . </s> <s> Õpi ometi kord valetama , soovitas Muzafar . </s> <s> Ära suru mulle peale sovjetlikku elulaadi , õigustasin ma tõerääkimist . </s> <s> Vaata ise , kuidas sa end sellest supist välja keerutad , jättis Muzafar hüvasti . </s> </p>
<p> <s> Paar päeva püsis vaikus , siis tulid uurijad tagasi , palusid mul seletus ümber kirjutada , eemaldada tekstist kõik vihjed vietnamlastele . </s> <s> Kuidas nii ? vaidlesin ma vastu . </s> <s> Vietnamlastel ja kodanik Ivanoval , tseremoonial fuajees ja kodanik Ivanova hüsteeritsemisel pole omavahel mingit seost , teatati mulle . </s> <s> Kodanlik hukkamine , nõndanimetatud hüsteeritsemine ja enesetapp toimusid ühel õhtul , see on piisav argument nende sidumiseks , kaitsesin ma ennast . </s> <s> See on juhuslik kokkulangemine , miks pole te kirjutanud sõnagi burjaat Zavodist ? küsis prokuratuuriametnik . </s> <s> Ta on mongoollane , ütlesin mina . </s> <s> Zavod on rahvuselt burjaat , N. Liidu kodanik , kes mängib välismaalast , ning tema igatahes kirjutas teist kui jälgist tüübist , kes armastas kodanik Ivanovat peksta , õhutas teine uurija . </s> <s> Kas see oli provokatsioon , juhis , näpunäide suunamaks mind kõik Zavodi kaela ajama ? </s> <s> Keeldusin vietnamlasi seletusest välja võtmast , ent Zavodi kohta kirjutasin omal käel , redigeerija abita , kuidas ta lifti sisenes , kuidas ta oletas , et mina olen Galjale liiga teinud ja kuidas ta Galjat kaitsma tikkus , kuidas ta vietnamlaste komandöriga sõneles , kuidas ta eemale tõugati , ja kuidas ta viimaks Galja valuutabaari kutsus . </s> <s> Tema ei kirjuta oma seletuses vietnamlastest üldse ja teilgi ei soovita me seda teha , keelitas uurija . </s> <s> Jäin enesele kindlaks , mind viidi ambulantsi , mult võeti vereproov , et kõrvutada see loote vereprooviga . </s> <s> Minu tunnistus , et ma pole olnud kodanik Ivanovaga seksuaalvahekorras , ajas mõlemad uurijad lihtsalt naerma . </s> <s> Leidsid ka , kelle pärast aumeest ja džentelmeni mängida , läksid uurijad minuga sina peale . </s> </p>
<p> <s> Koolis kutsus mind oma kabinetti Alla Semjonovna ja küsis , miks ma ei ole käitunud tema nõuande järgi , miks ma ei konsulteerinud temaga , mida teises seletuses kirjutada ja mida kirjutamata jätta ? </s> <s> Teie oletus kahtlaste elukommetega Galja Ivanova nimelise tütarlapse ja vietnamlaste tseremoonia omavahelisest seosest tekitas tüli ja sekeldust , juhtis uurijaid valerajale , paljud inimesed kulutasid kallist tööaega ning nägid suurt ja asjatut vaeva kontrollimaks teie versiooni ekslikkust , nüüd on see tõestatud ja nüüd ei taha teie oma tunnistusest loobuda ? suunas mind aserektor . </s> <s> Mul on ju õigus isiklikule arvamusele , ma pean juhtunut valgustama selles küljest , mida mina tean , ja kas peavad siis kõik seletused olema täpipealt õiged ja klappima juurdluse lõpptulemusega , las olla minu oletus vale , olgu uurijad õnnelikud , et lükkasid minu versiooni ümber , vaidlesin ma vastu . </s> <s> Te toote poliitilist kahju endale ja meie koolile , mul läheb teie kaitsmine üha raskemaks ja keerulisemaks , niigi pannakse teile pahaks vähekorrektset vene keele oskust ja seda , et te ühiselamu direktorile ei teatanud , et ühiselamus eluneb sissekirjutamata isik , ja näib , et te olete unustanud fakti , et vietnamlased on meie vennasrahvas , kes võitsid kangelasliku sõja ameeriklaste vastu , meenutas aserektor . </s> <s> Mis puutub siia sõda ? küsisin mina . </s> <s> Puutub , puutub , kõik asjad on omavahelises seoses , naeratas Alla Semjonovna , lubas mul minna saali filmi vaatama , palus , et ma Muzafari tema kabinetti saadaksin . </s> </p>
<p> <s> Õhtul tuli Muzafar minu poole ja teatas , et tema oli sunnitud minu asemel oma isikliku käega minu seletuse ümber kirjutama , vietnamlased sealt välja jätma , ja selle eest pean ma talle pudeli viina välja tegema . </s> <s> Ma saadan oma protesti prokuratuuri , vihastusin mina . </s> <s> See visatakse prügikasti ja sina saad koolist sule sappa , vastas Muzafar . </s> <s> Ma kirjutan " Pravdale " ! ähvardasin mina . </s> <s> Keegi ei pööra sellele tähelepanu , vastas Muzafar . </s> <s> Ma kirjutan välismaale ! ründasin ma edasi . </s> <s> Kiri ei liigu Moskvast kaugemale , vahest alles siis , kui sa kunagi Eestisse tagasi lähed , jõuab see kiri koos sinu toimikuga Tallinnasse , vastas Muzafar . </s> <s> Ja niisuguste teenete eest sul lubataksegi nii palju õppetöölt puududa ? küsisin mina . </s> <s> Muzafar kehitas õlgu ja sõnas , et tema kui minu sõber võttis mind enda vastutusele , lubas Alla Semjonovnale minu eest , et ma ei tee mingeid lollusi , mis meie kooli häbistaksid . </s> <s> Sa tahad mind sovjetlikku võrku mässida ! hüüatasin mina . </s> <s> Tahangi , aga kaitsen ka sind , täna näiteks ütlesin , et sa ei räägi meelega vene keelt halvasti , ei varjanud Muzafar ja lisas , et nüüd on ta päris veendunud vietnamlaste süüs , muidu poleks KGBd minu seletus nii hullusti häirinud . </s> <s> Neil ei tohi kaustiku vahel olla tõemärki , teadis Muzafar . </s> <s> Kas süü aeti selle idioodi Zavodi kraesse ? küsisin mina . </s> <s> Ei , milleks seda , tal on alibi nagu sinulgi , ent temalt ei võetud vereproovi ja vahest tembeldatakse ta sellepärast , et ta välismaalast mängib , loote autoriks ( sest isaduse tuvastamata jätmine riivaks KGB au ) , ta on meil oma välismaalasemängimisega peos ning teda saab hirmutada ja šantažeerida , aga kumbki – ei välismaalasemängimine ega libudega magamine – pole siiski eriti karmilt keelatud ja karistatav , mõlemaga tegeleb ainult komsomol , võibolla pannakse burjaadile vali noomitus arvestuskaardile , aga kui ta osav poiss on , sipleb päris puhtalt mängust välja , prognoosis Muzafar . </s> <s> Nagu alati , oled sa ka täna ülitäpselt informeeritud , poetasin mina . </s> <s> Hoia silmad ja kõrvad lahti , saad samuti kõik teada , soovitas Muzafar . </s> <s> Millega siis uurimine lõppes ? küsisin mina . </s> <s> Tänu mulle ja sulle tõmmatakse praegu jutti alla , juhtum kuulutatakse aknast väljahüppamiseks ja asi ants , vihjatakse sellele , et Kasahstanis ei tohi vallalised naised rasedad olla , et idamaadel on ranged kombed ja nõnda panigi õnnetu , kirglikus armastuses pea kaotanud tubli neiu endale käe külge ; kas sa märkasid , et kohe alul pandi ühikas liikuma kõlakaid , et Galja viskus ise aknast tänavale , talle luuletati juurde veel mingi õde , keda tal vist ei ole , aga kes olnuks nagu talle eeskujuks , seda kõike nimetatakse desinformatsiooniks , mille teenistus KGBs on tohutu suur ; nüüd kinnitab tõeliste meistrite läbiviidud hiilgav juurdlus lihtsameelsete tarvis enne levitatud kumu , mida rahvas alati usub , millesse uskumist kavalalt ekspluateeritakse , ja kõik on vägagi rahul , keegi ei oska kahtlustadagi , et midagi oli teisiti , kui kuulujutud rääkisid , selgitas Muzafar . </s> <s> Võibolla polnudki Galja rase , seegi valetati kokku , et anda enesetapuversioonile kaalu , võibolla tassiti mind vereproovi andma vaid minu sõnakuulelikuks töötlemiseks ja hirmutamiseks ? oletasin mina , Muzafari usin õpilane . </s> <s> Galja kogemuse juures oli rasestumine muidugi kahtlane , aga kes see naise sisse näeb , igatahes oli tal spiraal , kuid vene spiraal ei garanteeri midagi ja apse võib kõigil juhtuda , iseäranis nümfomaanidel ; oi kui hea ja aktiivne oli Galja voodis , kui ta imes , tekitas ta vaakumi , mida naised üldiselt ei valda , meenutas Muzafar maialt . </s> <s> Aga võibolla oli ta ikkagi rase ja see seal kõhus oli sinu laps , Muzafar ? ütlesin mina . </s> <s> Pole sugugi välistatud , kõik võib olla , kõik võib juhtuda , ent nüüd , mil Vietnam on vallutanud Kambodža ja üritab enda külge liita tervet Kagu-Aasiat , ei tohi vietnamlaste peale jääda kahtluse varjugi , see rikuks Liidu ja Vietnami suhteid , ja Liit juba kardab Vietnami , et too pöörab selja ja hakkab Hiinaga sehkendama ning kogu Kagu-Aasia rikkus voolab Pekingisse ja mitte Moskvasse , rääkis Muzafar . </s> <s> Ütle , Muzafar , kas sa seinte sisse peidetud mikrofone ei pelga või ? püüdsin mina tadžikki pisut ehmatada . </s> <s> Miks peaksin ma mikrofone pelgama , kui ma tegelen sinu ümberkasvatamisega nõukogude inimeseks , teen tasa Baltikumi ideoloogiatöötajate puudujääke ? naeris Muzafar ja nõudis , et ma teeksin tema kirjutatud uue seletuse eest ikka pudeli viina . </s> <s> See oleks kooliraha sulle , mulle aga õpetaja palgaks , irvitas Muzafar . </s> <s> Viina sa ei saa , aga ma võin su rahustamiseks lubada , et ma vähemalt esialgu kuhugi teie tempudest ei teata , ent kunagi kirjutan ma oma Moskva-elust memuaarid ning sinna panen sisse kõik teie sigadused , tõotasin ma ; kogemata üle huulte lipsanud viimane sõna viis mu mõtted teisale . </s> <s> Kodumaal su memuaare ei avaldata , käsikirja välismaale sokutamine on keeruline värk , seda saab teha ainult KGB kaasabil , lõpetas Muzafar . </s> </p>
<p> <s> Arturs ! hüüdsin ma läbi seina naabrimeest . </s> <s> Jaa ! karjus sõber vastu . </s> <s> Me oleme unustanud oma lemmikemise Krasnaja Krupnaja , vaeseke on juba terve nädala näljas ja hoolitsuseta , ütlesin mina uksele ilmunud Artursile . </s> <s> Varsti ostsime Rahu prospekti leivapoest kaks pätsi saia ning suundusime VDNH sigalasse . </s> </p></div2><div2 type="alaosa"><head> UNDERGROUNDI-MEES HARRY KANSASE OSARIIGIST </head>
<p> <s> Meie Artursiga põlgasime maa all sõitu . </s> <s> Kuidagi õudselt tüütu ja labane tundus : ühikaliftist trammile number 11 , edasi VDNH jaama metroosse , Rahu prospekti jaamas ümberistumine metroos ( st pool kilomeetrit nügimist ja trügimist maa-aluses tunnelis ) , edasi metrooga ringliini pidi kuni Valgevene vaksalini , sealt trollibussiga number 66 Tišini turuni ja siis jala meie koolini Bolšoi Tišinski põiktänavas , Poola suursaatkonna vastas – kokku umbes pool tundi hommikust meelehärmi , mis terveks päevaks tuju mõõna viis . </s> <s> Metroos oli õudne , eriti tipptundidel . </s> <s> Seal võis nostalgitseda vaid hilisõhtutel , kui vagunid olid rahvast tühjad , kujutleda end kodumaatuks pagulaseks , jagada Toronto ja Stockholmi eestlaste oletatavaid tundeid . </s> <s> Kesklinnajaamu võrdlesin nende kujunduse pärast dekoreeritud põrguga . </s> <s> Ent vohava maitsetuse ja monumentaalpropaganda kõrval oli samas stiilis ka paar kena , tagasihoidlikumat jaama – Majakovskaja ja Kropotkinskaja , mis mulle meeldisid . </s> <s> Mäletan , et sõitsin esimese paari kuuga terve metroo läbi , viibisin igas jaamas , püüdsin neid voolulooliselt ja stiilikriitiliselt hinnata . </s> <s> Tõesti : kõik jaamad iseloomustavad täpselt ajastut ja aastat , mil nad on rajatud . </s> </p>
<p> <s> Tipptundidel hakkasid metrookoledused pihta juba sisenemisel , juba pöörduksel . </s> <s> Ikka oli sul kellegagi vastik füüsiline kontakt sel lihtsal põhjusel , et inimesi oli rohkem , kui ruum mahutab . </s> <s> Eskalaatoril riivas sind kindlasti keegi kiirustaja , kes pärast meelega müksu su veel pikalt saatis . </s> <s> Moskva poisikesed harrastasid " jäälõhkujamängu " , liikusid , külg täävina ees , vastu rahvavoolu , põrgatasid end vastu inimesi . </s> <s> Metroos võisid tunda küünarnukivopsu ribide pihta , mõistmata , mille eest see on saadud ja kellelt pärit , kuna kahtlusaluseid oli rohkem kui üks . </s> <s> Vagunis tungeldi ja käperdati , tallati jalgel ja hoiti sinust nagu titsist kinni . </s> <s> Seda viimast peeti koguni teeneks sinu ees – sulle kingiti ju võimalus inimesele heategu osutada . </s> </p>
<p> <s> Mina ei salli koguni seda , kui võõras inimene liiga lähedale tikub , tõuklemisest ja seljaselamisest rääkimata . </s> <s> Soomeugrilased ( aga mina olen topeltsoomeugrilane : mu ema on eestlane ja isa karjalane ) on avaruse rahvas , on aastatuhandeid elanud hiigelterritooriumil hõredasti asustatud metsades , meile sobiv külatüüp on hajuküla , meile sobiv linnatüüp peaks olema ühekorruseline aedlinn , kus pole silmsidet naabermajaga , meile sobiv transpordivahend on sõiduauto . </s> <s> Meie psühholoogia nõuab pikemat distantsi teisest inimesest . </s> <s> Slaavlased on aastasadu elanud üksteise kukil , ja veel hõivatud aladel , iga nende rajatud küla meenutab kremlit – kitsast ja tänavatega kindluslinna kaitsemüüri sees – , slaavlane tuleb alati nii lähedale , et tema hingeõhk oleks tunda . </s> <s> See lõhn ja seda saatev füüsiline kontakt on iidvana turvasignaal : me oleme omade seas , me oleme oma ( mis sest , et vallutatud ) territooriumil , vend , ära pelga , sa pole üksinda , võõras ( inimene väljast , metsast , eemalt , kindlusmüüri või riigipiiri tagant , teisitimõtleja , inimene , kes enne meid siin elas , aga on millegipärast siia edasi jäänud ) on meist nõrgem , kui me koos oleme ( näiteks ühes parteis , sest kahtlemata asendab partei keskaja kindluslinna , kremlit ) . </s> <s> Siit on pärit ka slaavi agressiivsus – nad identifitseeruvad vaid ühisvaenlase olemasolul . </s> <s> Nende naša tekib üksnes ohus , seetõttu mõtlevad nende ideoloogid pidevalt hirmu välja , puhuvad ohud suureks – olgu neiks siis imaginaarsed fašistid , imperialistid , kodumaareeturid või muud . </s> <s> See , et nad nelikümmend viis aastat pärast Teise maailmasõja lõppu juubeldavad võidu puhul , on nende argus ja kartus kaotada üksmeel , identiteet . </s> <s> Ja võibolla ei julgenud nad vanasti metsas või metsa piiril valjusti rääkida , eelistasid seetõttu puudutamist ? </s> <s> Ometi on tõenäosem , et haistmine ja kompamine kui kuulmisest kahtlemata vanemad tajumeeled avaldasid veel siis , kui inimesed juba rääkida oskasid ja kõnest aru said , suuremat mõju , nagu nad tegelikult praegugi avaldavad . </s> <s> ( Mõtle armastusele , kättpidi tervitamisele , õlalepatsutamisele jne ! ) </s> <s> Ka on nina ja nahka üsna võimatu petta , kõrvu artikuleeritud kõnega aga küll . </s> <s> Kokkuvõtteks tähendab rahvus- ja sootsiumikaaslasest või kaaslinlasest üksihulkuja ja eemalolija slaavlasele surmaminejat ( kellele hea inimene appi tõttab ) või potentsiaalset äraandjat , kes võõrastega , s.o maa põliselanikega mehkeldab ( keda õige inimene kontrollib ja paljastab ) . </s> <s> Slaavlast on juhtinud kolonistikompleksid : kui minnakse metsa , siis tehakse seda koos ; kui minnakse heinamaale , siis tehakse seda koos ( taolisest hoiakust on pärit külakogukond ja kolhoosikord ) , et leida kaitset vallutatute kättemaksu eest ning et tõestada omadele , et ei olda reeturid . </s> <s> Slaavi muinasjuttudes sünnib kõik kole metsas , see on ohtlik paik , kus kurjad ( ja üksikud ) nõiad häid inimesi varitsevad . </s> <s> Need nõiad oleme meie , soomeugrilased , head inimesed slaavlased ise . </s> <s> Siis viskas tsivilisatsiooni siksakiline muutumine säärase imepärase vembu , et sündisid linnad , hakkas urbaniseerumine . </s> <s> Ja kahtlemata on slaavlased linnaeluks soomeugrilastest karastatumad , eriti veel , kui linnad rajatakse slaavlastele meelepärased ( Tšerjomuškid ja Lasnamäed aedlinnade asemel , ühissõidukid auto asemel ) . </s> <s> Ja nii ei märkagi slaavlane metroos , kui ta end vastu kaassõitjat nühib , teda juhib iidne mälu , mis mäletab vanu signaale ja paroole , slaavlasele koguni meeldib see tegevus , nagu ta arvab , et see ka nühitavale meeldib . </s> <s> Ja omadele meeldibki , paljudele moskvalastele oli see igahommikuseks vastastikuseks sõprusavalduseks . </s> </p>
<p> <s> Seda kõike , ühest minevikuaspektist . </s> </p>
<p> <s> Teiselt poolt tekkis kahtlus , kas see korraldamatus , pealegi metroos , mida sovjetlik propaganda aastakümneid ülistas kui seitsmendat maailmaimet ja hoolitsust nõukogude inimese eest , on ikka kogemata ? </s> <s> Kas permanentse stressi tekitamine ( pikapeale kulutab trügimine ka slaavlaste närvid ) ei kuulu diktatuuri enesekaitsevahendite hulka ? </s> <s> On ju närvilist ( ja ka näljast ) karja märksa hõlpsam lollitada ja lõa otsas hoida kui puhanud ja rahulikke inimesi , kes kalduvad mõtlema ja analüüsima ega talita esimese , harilikult agressiivse instinkti ajel , mida saab suunata spetsiaalselt otsitud vaenlase pihta , aga mille väljundiks harilikult on ligimese sõimamine , müksamine , üleüldine vastastikune põlgamine ? </s> <s> Võibolla makstakse transpordifüüreritele stressi tekitamise eest lisapreemiaid ? </s> <s> Võibolla toimus just metroos inimeste sorteerimine omadeks ( kes ei vihasta ) ja vaenlasteks ( kes tühiasjade pärast hädaldavad ) ? </s> <s> Ja ka vaenlasest on kasu – nemad tekitavad raevu , nemad aitavad rahvast koos hoida . </s> </p>
<p> <s> Niisiis : meie Artursiga , kes küll pole soomeugrilane , otsisime sõitudeks vähem vastikumaid maapealseid marsruute ning avastasime , et meie ühika lähedalt tuleb teiselt poolt Jauza jõge tramm number 5 ja sõidab peaaegu meie koolini . </s> <s> Meie propageerisime trammi eeliseid : sõit kestab ainult viis-kümme minutit kauem ; nii pika maa peal saab varsti istuma ; näeb aknast välja ; trügimine on väiksem kui metroos ; sõit tasuta – Moskva-aastatel ei ostnud ma eales ei bussi- , trammi- ega trollipiletit ja maksin kaks korda rublase trahvi , kokkuhoid küündis sadadesse rubladesse , sest oli päevi , mil pidin kasutama viit-kuut transpordivahendit . </s> <s> Meid mõistis vaid Vitja , Moskva-patrioot . </s> <s> Teised irvitasid meie üle : te olete provintslased , te ei harju megalopolisega , sest Baltikumis polegi ehtsat miljonilinna ; mis mõtet ikka on seda lollakat Moskvat päevast päeva vahtida , pealegi on trammiaknad pesemata , nõnda et välja ei näegi ; parem on tukkudes ja kinnisilmi loksuda metroos ; las hõõruvad end teie vastu , ärge laske end häirida , ja kui mõni kaunitar oma rindadega teie kukil ronib , siis pakub see mõnu nii teile kui kaunitarile ; ärge olge individualistid ! </s> <s> Muzafar lisas : ka metroos saab ilma rahata hakkama . </s> <s> Mis kuradi kombel ? huvitusin mina , kes ma Moskvas kuidagi ots otsaga kokku ei tulnud . </s> <s> Muzafar seletas : peab olema viiekopikaline , see ei lähe kaotsi ; eskalaatorile peab minema pääslaavast , mille läbivad kuupiletite ning tasuta sõitu garanteerivate töötõendite ( miilits , prokuratuur , KGB , transport jne ) omanikud , seal valvavale mutile peab näitama viiekopikalist täpselt samal moel , nagu teised esitavad oma töötõendeid ; kogu tolle muti valvsus on keskendunud ainult ühele hädaohule – võibolla näidatakse talle valetõendit või eelmise kuu piletit ; viiekopikalist silmates teeb kontrollija aju järgmised tehted : </s> </p>
<p> <s> a ) ei olnud vale pääsetäht ega kehtivuse kaotanud kuupilet ; </s> </p>
<p> <s> b ) sõit maksab tõesti viis kopikat – ning ta laseb su eskalaatorile . </s> <s> Muzafar demonstreeris oma kavalust , näitas viiekopikalist , mis tal alati oli rinnataskus varuks ja mille eest ta oli sõitnud palju kordi . </s> <s> Puhkesin naerma ja proovisin ka järele – Muzafari nipp töötas raudselt , eales ei tulnud kontrollija selle peale , et viiekopikaline tuleb ju lasta kassapilusse , selmet see tõendi kombel tagasi tasku pista . </s> </p>
<p> <s> Muzafar , meist üks rikkamaid , sõitis harilikult taksoga , ent ei maksnud trahvi ka siis , kui jäi jänesena bussis , trammis või trollis vahele . </s> <s> Ta seadis end seisma tagumise ukse ligidale . </s> <s> Moskva piletikontrolöridel oli tavaks sooritada oma reide kolmekesi koos , siseneda korraga kõigist kolmest uksest . </s> <s> Nende ametimärgiks oli plekkžetoon paremal käel , see kinnitas nende õigust trahve kasseerida , see tõestas , et nad pole mingid isehakanud sulid , kes pettuse teel tahtsid petjaid ( jäneseid ) nöörida – ka sääraseid tüüpe tuli ette , suurlinn teeb inimesed leidlikuks . </s> <s> Kui piletita Muzafar märkas žetooni , avaldas ta süütult imestust ; just äsja kontrolliti meie bussis ( trammis , trollis ) pileteid , just siinses peatuses läksid kontrollid maha ! </s> <s> Ja hõikaski viimasest uksest sisenenud kontrolör ettepoole : Fedka , Dimka , lähme maha , seda bussi just kontrolliti ! </s> </p>
<p> <s> Muzafar , nagu ta oli kohanenud parteiga , tundis end kalana vees suurlinnaski . </s> <s> Mina torkasin : su kohanemine on su venestumine ! </s> <s> Tema vastas haavumata : ma olen kohanenud rahvuslikku eripära minetamata . </s> <s> Iialgi ei seisnud Muzafar lennu- või rongipileti sabas , mis Moskvas olid tohutu pikad , neis pidi konutama tunde , Kesk-Aasia liinidel terveid ööpäevi . </s> <s> Muzafar rebis märkmikust lehe , voltis selle kokku , hoidis seda silmade kõrgusel ja hakkas astuma läbi inimsumma kassa poole . </s> <s> Mul on jaamaülema kiri Maria Ivanovnale , teatas Muzafar järjekorrale ja näitas kokkumurtud paberilipikut ning alati tehti talle aupaklikult teed , lasti tal rahus kassani minna , mille ees ta lihtsalt küsis : palun mulle pilet Dušanbesse selleks ja selleks kuupäevaks . </s> <s> Maria Ivanovnaks peeti kassapidajat , nõukogude inimesse on dresseeritud aukartus ülemuste ( jaamaülema ! ) ning igasuguste paberite vastu , seda Muzafar ära kasutaski . </s> <s> Sama trikk aitas kõrtsi ukseni loovimiselgi , ent seal lausus Muzafar šveitserile , kelle ta oli välja põmminud : ma jäin eile Borkale raha võlgu , tulin seda ära tooma . </s> <s> Muzafar kui aumees lasti kummardusega sisse , ehk töötas restoranis kelnerina tõepoolest keegi Borka , slaavlaste eesnimede valik on kasin ( vanausulistel veidi suurem , pärit Vanast Testamendist ja pühakutelt , aga viimasel , pealesunnitud ideoloogilise ühtsuse ajal pruugitakse peamiselt Uue Testamendi tegelase slaavistatud nimesid ; ka ei taha keegi originaalitseda , kuna diktatuur eelistab halli keskpärasust ja ühetaolisust ) , kuid arvatavasti ei tundnud šveitser ise kõiki kelnereid . </s> </p>
<p> <s> Kas šariaat ei keela sul petta , kas valetajal karistuseks keelt suust ei rebitud ? küsisin ma Muzafarilt . </s> <s> Venelasi võib , omasid mitte , vastas Muzafar , küllap ta tahtis öelda : teiseusulisi võib . </s> <s> Tegelikult töötas tema puhul sama mehhanism , millega eestlased õigustavad oma riigivargusi – keegi ei rõhuta seda külge , et riiki varastades ( näit. minu puhul Moskvas : tasuta transporti kasutades ) saadakse ise tulu , riigivargus serveeritakse endale ja usaldusväärsetele lähikondlastele aatelise teona , mis õõnestab vastikut režiimi . </s> </p>
<p> <s> Nõnda : meie Artursiga vurasime trammiga number 5 keskpõhjarajoonides , sõitsime mööda Riia vaksalist , Olimpiiski prospektil , Dostojevski tänaval ning astusime maha Lesnajal . </s> <s> Meie teel oli kirikuid ja turge , õlleputkasid ja koole , kõigi nende ümber kihas varahommikune agar elu . </s> <s> Vitja oli meile öelnud , et liin number 5 oli kaua veel ainuke , mis üle Gorki tänava läks ( st meie koolini välja ) , kuni uus ja pealetungiv , trammivaenulik transpordikontseptsioon sellegi liini lühendas , nagu oli varem paljud teised lühendanud . </s> <s> Põline moskvalane armastab trammi , sest seltsimehed parteilased plaanivad Moskva muuta trammivabaks , rääkis Vitja . </s> </p>
<p> <s> Lesnaja tänavas oli räpane püstijala " blinnaja " , kus imeodavaid ja imemaitsvaid pannkooke , pirukaid ja rammuleent pakuti . </s> <s> Hommikust söönud , suundusime tagahoove , trepikodasid ja vaikseid kõrvaluulitsaid pidi koolini . </s> <s> Arturs ostis alati putkast " Pravda " ja hakkas seda kõndides lugema . </s> <s> Tema pidas oma statistikat . </s> <s> Gromõkot nimetatakse esiküljel nii mitu korda , Suslovi nii mitu korda , Andropovit nii mitu korda ; Arturs tahtis teada , kes saab Brežnevi järglaseks . </s> </p>
<p> <s> Mida siis kujutasid endast Stsenaristide ja Režissööride Kõrgemad Kursused ? </s> </p>
<p> <s> Ütlen otse , kartmata võimalikus iseseisvas Eestis põlu alla sattuda : need on siiani olnud mu elu parimad aastad , kooli tase oli Tartu Riiklikust Ülikoolist peajagu üle . </s> <s> Igal kolmandal aastal võeti sinna üks " nabor " , paarkümmend stsenaristiks , sama palju režissööriks ja animaatoriks või operaatoriks pürgijaid . </s> <s> Eelnev kõrgharidus oli kohustuslik , erand tehti ainult neile , kellest pidid saama animafilmi kunstnikud . </s> <s> Keskharidusega inimesi kutsusid õppejõud ja kooli juhtkond eesnime pidi , meid kõnetati austavalt , ees- ja isanime pruukides . </s> <s> Meile Artursiga tegi see alul nalja , kuid pikapeale harjusime . </s> </p>
<p> <s> Minu ajal ( 1979 kuni 1982 ) oli koolis veel kaks eestlast – Heiki Ernits , kes animafilmi režissuuri studeeris , ja moskvalane Tenno Sooster , kes animafilmi kunstnikuks õppis . </s> <s> Varem olid neil kursusil käinud Olav Neuland , Raul Tammet , Peeter Urbla , Mats Traat , Heino Kiik ja ehk veel keegi , hiljem Kalle Käsper ja ehk veel keegi . </s> </p>
<p> <s> Heiki Ernits visati kähku ja ülekohtuselt poliitilistel põhjustel välja , ta oli ammu enne sisseastumist ajakirjas " Pikker " avaldanud karikatuuri , mida ( õigusega ) tõlgendati kui Lenini ja tema perekonna pilamist . </s> <s> Alles pool aastat hiljem tuli asi Heiki enda taltsutamatu keele pärast avalikuks , " Pikrit " ja Heikit represseeriva otsuse langetas koguni EKP KK büroo isandate Vaino ja Väljasega eesotsas , ning Heiki kutsuti tagasi ( " otozvali " ) , kui inimene , kes pole vääriline esindama ENSVd . </s> <s> Meie kool kaitses teda nii kaua ja nii palju , kui suutis , saatis Tallinnasse imestavaid järelepärimisi ja häid iseloomustusi , Heiki eest võttis vastutuse enda peale tema maestro Hitruk ( tollal teine-kolmas mees vene animafilmis ) , aga kuna me olime nn vabariiklikud stipendiaadid , siis ENSV Kinokomitee lihtsalt annulleeris Heiki Moskvasse-saatmise , st jättis ta toetusest ilma ning stipita edasi õppida ( mida meie kool talle pakkus ) polnud Heikil võimalik . </s> <s> Mulle oli see esimeseks märgiks , et õiged tagurlased , šlikerdajad ja kaasakaagutajad elavad Eestis ning et Moskvas vaadatakse taktitundeliselt läbi sõrmede paljudele asjadele , millised Eestis kindlasti keegi karjäärihimuline ametnik isiklike plusspunktide teenimiseks üles puhuks – nagu Heikiga juhtus . </s> <s> Hiljem kinnitus see mõte mu veendumuseks . </s> <s> Üritan põhjendada , miks Moskvas oli olukord tunduvalt liberaalsem kui Eestis . </s> </p>
<p> <s> Eesti tšinovnik igatseb kõigest väest tõestada , et ta pole natsionalist , sest tema arvates võidakse teda natsionalismis kahtlustada ja ta teenib kannuseid , et see kahtlustusvari endalt maha heita . </s> <s> ( Vahel muutub sellesuunaline hirm patoloogiliseks – võetakse endale vene naine ja pannakse lapsed vene kooli , tean meest , kes sattus raevu , kui ta paariteistaastane poeg Eesti Vabariigi postmargi koju tõi : nüüd võitleb see mees laia suuga iseseisvuse eest . ) </s> <s> Vene ametnikul säärast hirmu pole ja tema võib end mõnevõrra vabamalt tunda . </s> <s> Eestlane teab , et teda viib sootsiumiredelil üles ainult ideoloogiline truudus , igatahes eelistatakse meelelaadi professionaalsele vilumusele . </s> <s> Venemaal , kus truuduse küsimus nõnda terav ei ole , tõuseb esiplaanile professionaalsus . </s> <s> Aga inimesi iseloomustab lisaks võimu- ja omandijahile ka edevus ja nõnda ajab Eesti ametnik kõik oma sigadused Moskva kaela ( teades , et see kitsasse ringi püsima ei jää ning tõstab ametniku populaarsust ) : Moskva keelas ära , poleks Moskva lollpead vahele seganud , oi kui ilusti oleksime me selle asja organiseerinud ! </s> <s> Lihtsameelsel eestlasel pole mingit infi kabinetiintriigidest ( sestap need ongi salastatud ) , teda kallutab oma tšinovnikut uskuma rahvustunne ja automaatne Moskva- ning venevaenulikkus , mida kavalad ametnikud ekspluateerivadki . </s> <s> ( Halb eeskuju on nakkav ning isiklike alatuste veeretamine kõrgemate ülemuste kaela käib allpool suure hoolega edasi – ministeerium kirub keskkomiteed , vabrik ja asutus ministeeriumi , provintsid Tallinna , väikelinnad ja alevid rajooni pealinna jne , kokkuvõttes sünnib sellest nähtus , mis on tuttav kollektiivse vastutuse nime all ning mis on loonud ametnike paradiisi , kus keegi ei vastuta mitte millegi eest . ) </s> <s> Moskvale pole seegi mäng saladuseks , ent Moskva on rahul , ei protesteeri , kuna tema truu agentuuri populaarsus kasvab , Moskva vaatab kõige kõrgema patuoina rollilegi läbi sõrmede , kuna tema ülimuslikkust on tunnustatud . </s> <s> Moskva on mõistnud ääremaade kommunistide kimpus olukorda – nemad on parteisseastumisega asetanud end reeturiseisundisse , mille eest neile lisaks privileegidele oleks vaja ka vähemalt ( kokkuleplikuma ) osa rahva toetust , mida suuremat , seda parem , ükskõik mis moel see on saavutatud . </s> <s> Aga Eesti kommunistid kisuvad omavahel , valvavad teraselt üksteist , parim argument konkurendi vastu teel tippu on liberaalsus ja natsionalism , ning Heiki jäigi kohapealse võimuvõitluse ohvriks – kõik tahtsid Moskva ees kannuseid teenida . </s> <s> Ja paremat ning silmatorkavamat šanssi oma lojaalsuse tõestamiseks on üldse raske leida – ikkagi Kremli lähedale trüginud Lenini-teotaja karistamine , tema koju kutsumine . </s> </p>
<p> <s> Heiki äramineku eel pöördusin ma stsenaristika aserektori Alla Semjonovna poole ning teatasin , et minagi lahkun – solidaarsusest . </s> <s> ( Kavatsesin seda tõemeeli , kuid kahtlemata tõukasid mind lisaks õiglusmeelele tagant veel alguse kohanemisraskused ja rahapuudus . ) </s> <s> Alla Semjonovna hindas mu otsust ootamatult kõrgelt , aga suutis mind ümber veenda : teil Eestis valitseb ma ei tea mis , miks te sinna lähete ? </s> <s> Lisas , et oma protestimisega solvaksin ma kooli ja inimesi , kes on Heiki eest võidelnud . </s> <s> Kuidas solvaksin ? vastupidi , ma just toetaksin teid , vaidlesin mina . </s> <s> Sellest ei saadaks aru , teil Eestis ainult naerdaks meie ja teie üle , et näe , tahtsime koju tuua ühe natsionalisti , aga õnnestus tuua kaks , seletas Alal Semjonovna . </s> <s> Kas te peate Heikit ja mind natsionalistideks ? küsisin mina . </s> <s> Räägime sellest mõni teine kord või veel parem , ärme räägime sellest mitte kunagi , ma mõistan , et teil on raske , aga küll te pikapeale harjute , ja siis hakkab teile meeldima , lõpetas Alla Semjonovna . </s> <s> Just inimlikkust jätkus Moskvas piisavalt . </s> </p>
<p> <s> Ühel kenal päeval astus suitsetamissalongis minu juurde pikka kasvu , mustade käharjuustega noormees , kel oli ümber kaela üüratu suur sinimustvalge sall , ja pakkus Ameerika sigarette . </s> <s> Võtsin ulatatu pakist vastu , tänasin ja jätkasin vene keeles : oh , vend , sul pole õrna aimugi , kui kena sall sul on ! </s> <s> Tema vastas kanges eesti keeles : tean küll , see on Eesti Vabariigi keelatud lipu värvi . </s> <s> Tutvusime . </s> <s> Tema oli Tenno Sooster , ta oli kuulnud , et koolis peab õppima veel üks eestlane , salli kandiski ta enesele tähelepanu juhtimiseks . </s> <s> Oled Moskvas halvaks eestlaseks muutunud , pole seda terve kuu aja jooksul märganud , aasis ta . </s> <s> Muidugi oli see perekonnanimi mulle tuttav , küsisin : ega sa Ülo Soosteri sugulane ole ? </s> <s> Tenno oli paljukannatanud ( välis ? ) eesti kunstniku poeg . </s> <s> Me saime headeks sõpradeks , käisin tihti tema pool , kus Tenno ema ja Ülo Sooster juuditarist lesk lahkelt söökide ja jookidega kostitas . </s> <s> Kuulsin palju Soosteri rängast saatusest , mulle näidati välismaa albumeid Moskva põrandaaluste kunstnike töödega ja neis oli esinumbriks Ülo Sooster , kes oma sõbra ja aatekaaslase Ernst Neizvestnõi emigreerumise järel oli olnud aastaid Moskva kunstivastupanu juht ja teoreetik . </s> <s> Ta oli isegi Hruštšoviga vaielnud kurikuulsal abstraktsionistide näitusel , seetõttu ebasoosingusse langenud . </s> </p>
<p> <s> Ülo Sooster oli Siberisse viidud seoses Tartu Kunstiinstituudi likvideerimisega – sealt läksid peaaegu kõik , ei saa ju kooli kaotada nõnda , et tudengkond jääb alles , see olnuks poolik abinõu rahvuskultuuri hävitamisel . </s> <s> Enim vapustasidki mind Soosteri laagrijoonistused . </s> <s> Neid oli kolm kohvritäit ja neid hoiti salajas võõraste pilkude eest – üldine mentaliteet kippus üha enam õigustama Stalini-aegseid repressioone . </s> <s> Mullegi näidati jooniseid alles kolmandal külaskäigul . </s> <s> Need olid tehtud tavalise hariliku või niisutatava keemilise pliiatsiga halvakvaliteedilisele kirjapaberile , kujutasid õnnetusekaaslasi , laagrielu või mälestusi vabadusest ( näit. naisi ) . </s> <s> Mõned oli söestunud äärtega – vangivalvur oli neid märganud ja lõkkesse visanud , sest igasugune dokumenteerimine ( joonistamine , pildistamine , päevikupidamine ) oli kategooriliselt keelatud – saatanlikult kaval režiim mõtles aegsasti enesekaitsele , ei soovinud , et riiklikest nurjatusist jääks märk . </s> <s> Ent osa joonistusi polnud põlenud , Ülo Sooster oli need valvuri minnes tulest päästnud . </s> <s> Kõik pildid olid jäädvustanud painajaliku , nürimeelse ja sadistliku atmosfääri , mis oli süütult vangistatute ümber loodud . </s> <s> Eesti kunstipublik tunneb Soosterit kui suurepärast avangardisti , aga need joonistused olid tõsirealistlikud , seda nõudis teema ja kisendav hoiatussõnum , hiilgava stiilivaistuga Sooster polnud eksinud pildi terviklikkuse vastu . </s> <s> Küsisin leselt : miks Sooster ei tulnud Eestisse , kui teised vabanenud kunstnikud ometi seda tegid ? </s> <s> Selgus , et Soostergi oli 1955. aastal soovinud kodumaale naasta , ent tema terav keel ja kompromissitus olnud kohalikele ametnikele eriti vastukarva , teda ei registreeritud sisse , talle ei antud erialast tööd ( pakuti irvitades loosungi- ja riigijuhtide portreede maalijate kohta Kohtla-Järvel ) , Sooster saatnud eesti väikluse põrgu , asunud Moskvasse , kus talle loodud head tingimused töötamiseks ja elamiseks . </s> <s> Moskva ei peljanud vabanenuid , püüdis esialgu koguni oma patte lunastada . </s> <s> Kuid pärast Tšehhoslovakkia-sündmusi muutus Moskvaski olukord hulluks , Soosterid andsid avalduse emigreerumiseks , misjärel Ülo Soosteriga katkestati enamus töölepinguid , tal lubati olla vaid animafilmide kujunduskunstnik , ent filmid ise keelati . </s> <s> Praeguseks ongi Tenno ja tema ema Iisraeli sõitnud , aga enne lõplikku lahkumist kinkisid nad vastavalt Ülo Soosteri testamendile kõik tema tööd Tartu Kunstimuuseumile . </s> </p>
<p> <s> Meie kursustel oli tõeliselt kõrge kultuuri hõngu . </s> <s> Söandaksin veel öelda – me õppisime oaasis keset ümbritsevat lagastamist ja brežnevismi , meil valitses vabameelsus , ja seda tänu õppejõududele . </s> <s> Ent olen teistelt Moskvas-õppinuilt kuulnud umbes sama hinnangut nende koolide kohta , ja see on meenutanud mulle üht Alla Semjonovna sihilikult hooletult pillatud repliiki : ärge imestage , mis ja kuidas siin räägitakse , ja ärge praegu mujal nõnda rääkige , meil on eriolukord ja teist valmistatakse kaadrit kaheksakümnendate aastate teiseks pooleks ja üheksakümnendateks aastateks . </s> <s> Kas oli meie väga väike kool ( potentsiaalsete ) dissidentide enesemaandamise antenniks ? </s> <s> Vaevalt , et keegi võis tollal ennustada peasekretäride ridamisi surmi ( Brežnevi , Andropovi , Tšernenko ) kuni perestroikani välja , ent muutusi paremusele oodati , ühiskond oli lõhki kärisemas , salamisi vihkasid paljud Kremli oligarhiat . </s> </p>
<p> <s> Ma ei usu , et ükski õppeasutus maailmas ( ehk ainult Harvard , Oxford jmt ) võiks kiidelda niisuguse suurusjärgu meestega kateedris nagu Tarkovski , Mitta , Ioseliani , Mihhalkov , Lotjanu , Tšernõhh , Abdrašitov , Zalakiavičius , Gelman , Rjazanov , Gerassimov , Bondartšuk , Tšuhrai , kui meenutada ainult kineaste . </s> <s> Sügavaima mulje jättiski mulle Tarkovski , ent kirjutan temast ja teda pidevalt ümbritsenud jüngerkonnast , tema demokratismist , estofiilsusest ja entsüklopeedilistest teadmistest pikemalt edaspidi – nagu teistestki õppejõududest . </s> </p>
<p> <s> Õppejõudude puhul üllataski mind esmalt nende poliitiline julgus , N. Liidus kujunenud kitsarinnalisust , konservatismi , ametnike omavoli , eetiliste pidurite puudumist , omakasupüüdlikke lipitsejaid jne kiruti igal sammul . </s> <s> Mõtlesin siis Tartu ülikooli värisevatele õppejõududele , kes armastasid ennast liberaalideks pidada , kuid iga oma sõna hoolega kaalusid , tudengite teravaid küsimusi provokatsioonidena käsitlesid ning neile oma naha säästmise nimel vastulööke andsid . </s> <s> Moskvas olid barrikaadipooled vahetatud – õppijad ei tulnud tihti õpetajatega kaasa , kartsid provokatsioone . </s> <s> Muzafar , Isfandjor , Junus ja teised manitsesid mind ettevaatusele : sa ära Tarkovski seminarides palju lobise , Tarkovski on lakmuspaberiks , mis otsustab , kas hiljem sinult mõni stsenaarium ostetakse või mitte – kui sa seminarides kritiseerid Tarkovskit , siis ostetakse , kui sa suu ammuli talle otsa vahid , oled kuival ; Tarkovskil lubatakse veidi aega olla aus , et tema abil kõik temasugused kindlaks teha . </s> </p>
<p> <s> Mäletan veel suurepäraselt Naatan Edelmani , kes luges Vene ajalugu , võrratut Paula Volkovat , kes andis kunstiajalugu , Gumiljovi , Afanasjevit , filosoof Mamardašvilit , ja paljusid teisi . </s> <s> Esimesest jahmatusest üle saanud , mõistsin – poliitiline julgus pole üldsegi õppejõudude eesmärgiks , nad on hoopis sügavalt kultuursed ja eetilised inimesed , kes tahavad hästi ja ausalt anda oma ainet , kes seda teevadki , ning sellega kaasneb poliitiline sõnumi kuulutamine automaatselt , ehkki see on nende tähtsushierarhias kolmandal-neljandal kohal . </s> <s> Ent valetada ka teisejärgulistes küsimustes ( poliitikas ) ei luba kõlblus , rääkimata sellest , et loengu tase langeks – tilk tõrva rikub meepoti . </s> </p>
<p> <s> Demokraatliku leeri vastas seisid professor Dziss ja dotsent Bogomolov . </s> <s> Esimene andis marksistlik-leninlikku esteetikat , oli juut ( nagu mõned teisedki ) , ent tema oli juudivastase ühingu , nn Üleliidulise Antisionistliku Komitee esimehe asetäitja ning see ütleb kõik . </s> <s> Bogomolov oli Goskino esimehe asetäitja ja peatoimetaja , kõrgem mees , kes veel tegeles konkreetsete filmidega , kes omakäeliselt otsustas kõik – mis läheb ja mis mitte . </s> </p>
<p> <s> Antagu mulle andeks , tegelikult vääriksid kõik eespool nimetatud õppejõud Bogomolovist enam tähelepanu , ent mina räägin paar sõna temast , arvan , et just tema iseloomustab kõige paremini tollast ühiskonda , Moskva võimukoridore . </s> </p>
<p> <s> Anatoli Bogomolov oli tõusnud Kaug-Idast , oli Magadanis olnud komsomolisekretär . </s> <s> Sinna oli sattunud ka minu tulevane maestro Valentin Tšernõhh , kes oli parteist ja VGIKist õnnetu armastuse pärast välja visatud , kes oli pagenud maailma lõppu ja seal korravalvuriks hakanud . </s> <s> Sõnum , et Magadanis on postimiilitsaks mitu aastat VGIKis õppinud noormees , jõudis oblasti komsomolisekretäri kõrvu , tema pakkus Tšernõhhile tööd kohalikus ajalehes . </s> <s> Edasi püsis see tandem koos , kahekesi töötati end üles ja jõuti N. Liidu kino tippu , Tšernõhh sai koguni filmi " Moskva pisaraid ei usu " stsenaariumi eest Oscari preemia . </s> <s> Bogomolov oli enne kinofüüreri ametit olnud APNi büroo juhatajaks Pekingis ja New Yorgis , tal oli luuraja absoluutne mälu . </s> <s> Ta oli Londoni ja Pariisi tasemel dändi ( muide , just dänditsemine oli Moskvas tollal veidraks harrastuseks ) , kõik imetlesid tema iga päev uusi ülikondi , särke , lipse , kasukaid , mantleid ja vihmavarje . </s> <s> Bogomolov luges isiklikult läbi kõik Goskinosse saabunud nii mängu- kui animafilmide stsenaariumid ( ühes kuus umbes tuhat , st kolmkümmend viis stsenaariumi päevas ) , et hoida ohje täielikult enda käes . </s> <s> Lugemiseks jäi tal mahti peamiselt auto esiistmel ( muu aeg kulus koosolekuteks , intriigideks ja filmide läbivaatamiseks ) , ta luges pildistades , kulutas leheküljele sekundist vähem aega , täpselt pööramise jagu . </s> <s> Kord otsustasid poisid teda rünnata . </s> <s> Tuligi Bogomolovi seminar ( tema andis kahte ainet – " Nõukogude kino tänapäev " ning " Filmikunst imperialismi ja antikommunismi teenistuses " ) , Bogomolov hakkas taas kõnelema armastatud teemadel – meie vaenlane number 1 on USA , ent viie aasta pärast puhkeb sõda Hiinaga ; ühiskonnas on alati kümme protsenti vaenlasi ; andsin avalduse , et mind saadetaks Afganistani , tahan olla seal , kus isamaa võitleb jne. </s> <s> Vitja katkestas teda : hea küll , Anatoli Timofejevitš , seda kõike me oleme juba kuulnud , aga miks te selle stsenaariumi tagasi lükkasite ? </s> <s> Bogomolov oli seda stsenaariumi lugenud tuhandete teiste seas pool aastat tagasi , poisid oma sõbramehe loomingut eelmisel õhtul . </s> <s> Bogomolov palus nimetada peategelasi ja kirjeldada mõne sõnaga , millest seal oli juttu . </s> <s> Tõusid teised tuntud vastuvaidlejad Genja ja Andrei ning hakkasid rääkima – järsku puhkes Bogomolov naerma , poisid jäid vait ning Bogomolov esitas poiste vead : tolle tegelase nimi on hoopis niisugune , too abiellus hoopis tollega , too töötas hoopis seal jne. </s> <s> Poistel oli stsenaarium kaasas , nad kontrollisid ning pidid Bogomolovile õiguse jätma . </s> <s> Ent poisid ei andnud alla : olgu , eksisime veidi pisasjus , aga teie , Anatoli Timofejevitš , eksisite olulisemas küsimuses – andsite stsenaariumile vale hinnangu . </s> <s> Bogomolov jätkas demagoogiaga : kuidas võite te stsenaariumi minust paremini hinnata , kui te korralikult tegelaste nimesidki ei mäleta ? </s> <s> Poisid vastasid , et võivad küll , ent osa publiku jaoks oli Bogomolov võitnud ning sellest piisas edevale mehele endale . </s> <s> Minule oli Bogomolov mõistatuseks : kuidas saab nii hiilgavate võimetega inimene olla kurja teenistuses ? </s> <s> Bogomolovist alates olen kogenud , et andekusel ja kõlblusel pole midagi ühist , pigem kalduvad just andekad inimesed , kelle seas lausa pulbitseb eneseteostusiha , kokkuleppele võimuga . </s> </p>
<p> <s> Kummati leidus Bogomolovigi vastu rohtu . </s> <s> Ka " Tallinnfilmile " mitu halba stsenaariumi ( " Metskannikesed " , " Tuulte pesa " ) kirjutanud Isaakas Fridbergast ei võetud alul õppima , ehkki ta osales lõppkonkursilgi . </s> <s> Fridbergas kirjutas Goskino esimehele Jermašile Bogomolovi peale kaebekirja , milles põhjendas oma ebaedu Bogomolovi antisemitismiga . </s> <s> Ja imede ime ! </s> <s> Vastuvõtukomisjoni otsus tühistati ja Fridbergas võeti kooli , kus ta , tõtt öelda , silma paistis aktiivse pugemise , Bogomolovi kaitsmise ja haledate kursusetöödega . </s> </p>
<p> <s> Iga loengutsüklit saatsid filmid , mis olid õppejõu valitud . </s> <s> Nõnda olen ära näinud terve maailma filmikunsti paremiku , kuigi mõni päev tuli vaadata kümme kuni kaksteist tundi järjest . </s> <s> Vaid Vitja tõusis mu kõrvalt ( teisel pool istus Arturs ) püsti , teatas , et tema on väsinud ja enam ei suuda . </s> <s> Mina keelitasin Vitjat : kuhu sa lähed ? sa ei näe neid filme enam eales , vaata lõpuni ! </s> <s> Vitja vastas : ma ei näe neid praegugi , kuna mu vastuvõtumeeled on nürinenud ; ja lahkus . </s> <s> Ma ei suuda tänaseni otsustada , kumb meist käitus õigesti – kas mina , kes ma kõik filmid ära vaatasin , või Vitja , kes kõike , mida vaatas , siiani mäletab ? </s> <s> Ma olen end lohutanud mõttega , et vahest mõjutasid filmid mind hästi ka siis , kui ma neid pooltukkudes jälgisin . </s> </p>
<p> <s> Filmide valik iseloomustas õppejõudusid – Tarkovski näitas maailma avangardi , Bogomolov poliitilisi filme . </s> <s> Esmalt ja tohutult suuremas koguses olid viimased Nõukogude korda ülistavad tööd . </s> <s> Alles seejärel tulid James Bondi ja teised nn antikommunistlikud filmid , muuseas ka natslik kroonika ning välismaa filmid Trotskist , Stalinist jt , milliseid oli ta enne seminaris loomulikult pikalt ja põhjalikult materdanud . </s> <s> Nõukogude filmide puhulgi oli üllatusi – režissöör Ermel on teinud paar sisult päris kaabaklikku ( Stalinit ja repressioone ülistavat ) , ent vormilt ülimeisterlikku tööd ( näit " Suur kodanik " ) . </s> </p>
<p> <s> Enamik meile näidatavatest välismaa filmidest oli varastatud . </s> <s> Tollal ( ehk nüüdki ? ) töötas terve varilevisüsteem , mis hoolitses Kremli klientuuri eest , mis salaja kopeeris filme ning vedas neid siis mööda ülikute kortereid ja suvilaid , millistes ilmtingimata olid projektsiooniaparaadid . </s> <s> Koopia tehti sel ajal , kui produtsendid või nende esindajad näitasid oma filme Moskvas N. Liidu ostukomisjonile , mis läbivaatuse järel teatas otsuse : ei osta ! </s> <s> Kuidas võis lihtsameelne müütaja aimata , et otsuse teatavaks tegemise ajal on N. Liit juba koopia omanik ? </s> <s> Salaja kopeeriti veel Poolas ja Ungaris , sest need riigid ostsid ära kogu maailma filmikunsti paremiku . </s> <s> Varastatud koopiale määrati juurde püsitõlk , kes siis pärast tiirutamist mööda Kremli klientuuri koos filmiga meienigi jõudis ning suitsetamissalongis kommenteeris , mis koha peal lagistas Brežnev , mis koha peal hüüatas Gromõko , et see on ilge , ja mis koha peal Andropov näitamise lõpetada käskis . </s> </p>
<p> <s> Tundus , et Moskva filmimaailma salakavalas masinavärgis oli meie koolil veel üks ootamatu funktsioon – meid loeti ideoloogiliselt karastatud inimesteks ja meiega suunati kohtuma paljud välismaa kineastide delegatsioonid , milliseid Afganistani- ja Poola-afääride ajal küll eriti palju ei olnud , kuid meile jätkus neid vaata et igaks nädalaks . </s> <s> Kuskil pidid ju külalised kellegagi juttu ajama ja oma filmid ära näitama ! </s> <s> Olgugi , et see oli kinofüüreritele ebamugav kohustus , polnud neil sellest pääsu , just USA poolt juhitava rahvusvahelise isolatsiooni ajal pidid nad olema püüdlikeks võõrustajateks , et USA-le hoopi anda . </s> <s> Tänu sellele nägime ka palju uhiuusi , kodumaal veel ekraanil olematagi filme , mis delegatsioonidel kaasas olid . </s> <s> Neist olid ehk paremad Ungari omad . </s> <s> Ungaris oli mõni aasta tagasi viidud tsensuuri mõju nulli lähedale ( ametkond siiski eksisteeris , ei tohtinud solvata N. Liitu , ei tahetud 1968. aasta Tšehhoslovakkia-variandi kordumist ) , paljud madjarite filmid paistsid silma erootilisuse ja poliitilise teravuse poolest . </s> <s> Oli ka selliseid , millesse seksstseenid olid täiesti läbinähtavalt hiljem ( tsensuuri kadumise ajal ) juurde monteeritud – need ei haakunud faabulaga , lõhkusid filmi emotsionaalset tervikut . </s> <s> Stalinismi paljastati hoogsalt , meile näidati Ungaris poolillegaalselt demonstreeritavat dokumentaalfilmi viievõistluse mitmekordsest olümpiavõitjast , kus esimest korda kõneldi tõtt 1956. aasta sündmustest . </s> <s> Arvestus oli niisugune : kui tsensuur keelustab filmi kuulsa sportlase , Ungari rahvuskangelase elust , siis mõistab tsensuur enese surma ja kaob ; kui tsensuur jätab taolise nn Nõukogude-vastase filmi keelamata , siis tõestab , et tsensuuri polegi vaja , kuna keelatud teemasid ei ole ja kõik on lubatud . </s> <s> Tsensuuritegelased loomulikult mõistsid oma ränka dilemmat , venitasid otsuse väljakuulutamisega , filmi ennast aga levitati välismaal avalikult , Ungaris poolsalaja , ajalehed avaldasid selle kohta kiitvaid retsensioone . </s> <s> Ungari filmikunstis oli tollal protest ja vastupanu nihkunud vormi vallast ( eksperimentidelt , avangardismilt ) sisu valda ja filmid muutusid üha realistlikemaks , koguni naturalistlikeks . </s> <s> Kardan siiski , et Ungari filmidel polnud , hoolimata korrektsest teostusest " Kodaki " -lindil , suuremat rahvusvahelist turgu , sest Läänes ei huvita kedagi sotsialismi absurdsuste ja alatuste ülipeen , ent samuti masohhistlik kunstiline analüüs , nende filmide õigeteks vaatajateks olime meie , kel oli analoogiline elukogemus . </s> </p>
<p> <s> Ja ühel päeval oligi platsis kauaoodatud Ameerika delegatsioon . </s> <s> Alul vaatasime üle viie tunni nende animafilme , hiljem vestlesime tõlgi vahendusel . </s> <s> Viis tundi animafilme tapab – need on dünaamilisemad mängufilmidest , väsitavad tunduvalt enam , lõpupoole virvendab silme ees üks sigri-migri , pea huugab tülpimusest . </s> <s> Ameerika poistel oli kaasas Carteri-vastaseid ja keskkonnakaitseteemalisi filme , pornot ja nalja , milles välja naerdi demokraatia veidraid tahke . </s> <s> Enam-vähem kõik filmid kuulutasid : ümberringi valitseb sigadus , üles on roninud kaabakad , Ameerika väärib vihkamist . </s> <s> Tööd olid suhteliselt nõrgad , tegemist oli amatööridega või , nagu nad end ise nimetasid : undergroundi-meestega . </s> <s> Viimane nähtud , umbes kümneminutiline joonisfilm jutustas ühe kauni noore naise hommikuvaevadest – ärkab sale daam roosakaslillas toas , kus roosakaslillad on seinad , lagi , põrand ning voodi ja peaaegu olematud ihukattedki , läheb WCsse , kasutab seda . </s> <s> ( Kõike demonstreeriti harukordselt detailselt ja jõhkralt irvitava künismiga . </s> <s> Kaameraga ei saagi teha päris avameelset pornot , sest kaamera ei pääse igale poole ligi , ei saa näidata " seestpoolt " – joonisfilmi puhul langeb see probleem ära . ) </s> <s> Tõmbab naine vett , ekskremendid hakkavad klosetipotis tiirlema , tiirlevad senikaua , kuniks neist tekivad filmi pealkiri " Asparaagus " ja algustiitrid . </s> <s> Nüüd suundub naine tagasi voodisse , hakkab helistama . </s> <s> Ent keegi tema sõpradest ja sõbrannadest ei tõsta teisel pool toru , sest kõik on parajasti ametis seksiga – küll niimoodi ja naamoodi , küll homoseksuaalselt ja grupiviisiliselt , küll loomadega ja laibaga . </s> <s> Naine hakkab onaneerima . </s> <s> Naine ahastab – ta on üksi jäetud ! </s> <s> Siis võtab ta mootoriga kunstfallose ja saavutab selle abil orgasmi . </s> <s> Naine on õnnelik . </s> <s> Finaalis läheb naine jälle WCsse , teeb sedasama mis alguses , tõmbab jälle vett ning ekskremendid organiseeruvad lõputiitriteks . </s> </p>
<p> <s> Vaat , säärase šoki , näkku rusikalöögi järel algas meie keskustelu . </s> <s> Ameeriklasi juhtis Harry , USA kompartei liige ja Kesk-Lääne osariikide undergroundanimafilmide föderatsiooni president , alla kolmekümneaastane , meeldiva ja intelligentse välimuse ning kiirete žestidega juudipoiss Kansase osariigist . </s> <s> Harry kiitis Marcuset , Palestiina terroriste ja N. Liitu , soovis meile Afganistani-sõja peatset võitu ja hakkas seejärel sõimama Ameerikat – kui kole ja vastik on see riik , kes oma aatomipommi ja räpaste dollaritega kogu maailma vallutada igatseb . </s> <s> USAs pole õige demokraatia raasugi , igal pool aina tsensuur ja tsensuur , kuigi konstitutsiooni esimene bill kuulutab sõnavabadust , aga seda vaid silmakirjaks . </s> <s> Olge õnnelikud , et teil pole tsensuuri , ütles Harry ja sel momendil tahtis Vitja poodiumile minna ning jänkile kõrvakiilu virutada – filmide eest , lolluse eest , pealetükkivuse eest . </s> <s> Hoidsin Vitjat kinni , auditooriumist käis läbi kahin , enesekindel ja treenitud tõlk küsis saalist : kas meil on tsensuur ? tõlkis oma küsimusegi kohe inglise keelde . </s> <s> Paljud ei tahtnud plusspunktide teenimise võimalust maha magada , kiiruga tõusid mitmed käed . </s> <s> Bogomolovi valik langes Isaakas Fridbergasele ja nõnda lausus Leedu juut Kansase juudile meie kõigi eest : N. Liidus ei ole tsensuuri , N. Liidus ei rikuta konstitutsiooni nagu USAs . </s> <s> Vastus rahuldas nii Bogomolovit kui Harryt , vastas täielikult ameeriklase ettekujutusele N. Liidust , mille too oli omandanud kodanliku pressi kiuste . </s> <s> Edasi kirjeldas Harry , kuidas tsensuur Ameerikas toimib . </s> <s> Nemad laenavad poistega pangast umbes 10 000 dollarit , teevad selle eest filmi valmis ( põhiraha kulub telekompaniidelt üüritud tootmispinna ja töövahendite tasumiseks ) , hakkavad seejärel asja müütama . </s> <s> Harilikult õnnestub lahti saada umbes paariteistkümnest koopiast , ostjateks peamiselt raamatukogud ning tudengi- ja alternatiivkinode omanikud , hinnaks 1000 dollarit tükk . </s> <s> Nii ollakse kuludega tasa , aga kes siis sellega lepib ! </s> <s> Kapitalismi vaenlasedki tahavad rikkaks saada , ja see on võimalik – piisaks , kui mõni suurem telekompanii filmi ära ostaks . </s> <s> Telekompaniidel on kindlad ostupäevad just niisuguste meeste jaoks nagu Harry . </s> <s> Käinudki Harry siin-seal " Asparaagust " pakkumas , ent ostuboss vaadanud ainult nii kaugele , kus naine WCsse läheb , siis teinud saali valgeks , pannud projektori seisma ja küsinud : mis teil veel on ? kui teised on samasugused , siis pole mõtet näidatagi . </s> <s> Kas pole ülekohus ? vihastas Harry ja nurus Nõukogude inimestelt kaastunnet ja poolehoidu . </s> <s> Kujutage ette , ta ei viitsinud lõpunigi vaadata , säh sulle sõnavabadust ! kirus Harry Ameerika tsensuuri . </s> <s> Kas N. Liidus juhtub nii ? küsis Harry saalist . </s> <s> Bogomolov andis sõna Muzafarile , ehkki Vitjagi käsi oli püsti , tadžikk ütles , et meie komisjonid vaatavad kõik filmid lõpuni . </s> <s> Kas teil keelatakse filme ? küsis Harry edasi . </s> <s> Meil jõuavad kõik valmistehtud filmid ekraanile , oli Muzafar vastamisel sõnaosav , tõlk jättis tõlkimata valmistehtud . </s> <s> Bogomolov , kes oskas inglise keelt , kiitis tõlki noogutusega . </s> <s> Kas " Asparaagus " , milles ma paljastan Ameerika elulaadi ja roiskuva kapitalismi pahesid , oleks teie kinodes linastatud ? küsis Harry . </s> <s> Kindlasti oleks , vastas usbekk Isfandjor , ilma et talle sõna oleks antud , ja selle peale lahkus Vitja saalist , millega tahtmatult kohtumise ka lõpetas . </s> <s> Bogomolovi märguande järgi tänas Muzafar Harryt meie kõigi nimel meeldivate elamuste eest , ameeriklased läksid pidulikule õhtusöögile , meie suitsetamissalongi . </s> </p>
<p> <s> Kaabakas , päris kaabakas on see ameeriklane ja tema filmid jäledad , siunas Isfandjor Harryt . </s> <s> Tal on alaväärsuskompleks , sellepärast ta teotab oma presidenti ja kodumaad , diagnoosis Muzafar . </s> <s> Mõni neist oli päris põnev , kuid tase on algeline , lausa tehniline praak , hindas Tenno Sooster . </s> <s> Meil pandaks ta nende filmide eest vangi või hullumajja , aga näe , Ameerikas tuleb ta ots otsaga kokku , saab paar tuhat dollarit tulugi , ah , kuidas tahaks olla Ameerikas ja seal filme teha , unistas Isaakas . </s> </p>
<p> <s> Äkki kutsus Alla Semjonovna Muzafari ja minu oma kabinetti ja teatas , et meie kahekesi oleme arvatud piduliku õhtusöögi osaliste hulka kui meie kooli esindajad . </s> <s> Kiirustasime Kinomajja , see oli meist poole kilomeetri kaugusel . </s> <s> Restoranis oli laud kaetud paariteistkümnele inimesele , teised olid juba praadide kallal , meie Muzafariga jäime veidi hiljaks . </s> <s> Sattusin istuma otse Harry vastu , tutvusime . </s> <s> Eesti nimi polnud talle võõras , ta võttis märkmiku , rebis sellest lehe ja joonistas Eesti kontuurkaardi , punktikestega pani paika Tallinna , Tartu , Parnu ( Pärnu ) ja Jarve ( Kohtla-Järve ) . </s> <s> Ütlesin talle , et Kansase osariik piirneb Oklahoma , Colorado , Nebraska osariigiga . </s> <s> ( Hiljem ühikas vaatasin kaardilt järele – olin ära unustanud Missouri . ) </s> <s> Harry haistis endaga võrdset meest , pööras kogu oma tähelepanu mulle . </s> <s> Mul paluti rääkida vene keeles , et teised ka aru saaksid . </s> <s> Mu inglise keel on kohutav , ja olin sellega meeleldi nõus . </s> <s> Muzafar , kavalpea , küsis Harrylt : mis on Tadžiki NSV pealinn ? </s> <s> Harry vastas õigesti ja järsku olin ma veendunud , et lauas istuvad Nõukogude inimesed peavad teda eriettevalmistuse saanud spiooniks . </s> <s> Harry sõnas : mis teil viga , kõik filmid , mis te teete , lähevad ekraanile . </s> <s> Mina vastasin : mis teil viga , teete filme kõigest , millest tahate . </s> <s> Harry ei mõistnud N. Liidu ja Ameerika olukordade erinevust , jättis esitamata siit loogiliselt järgneva küsimuse : kas teie siis ei saa teha filme kõigest , millest tahate , uuris hoopis , et kas on tõsi , et meie koolis pole õppemaksu . </s> <s> Muzafar ütles , et täiesti tasuta , vähe sellest , meile makstakse veel peale , nimelt stipendiumi . </s> <s> Muzafar aimas , miks meid õhtusöögile oli lubatud , Muzafar oli meie oletatava ülesande täitnud , nagu temalt loodeti . </s> <s> Säärane uudis lõi Harry päris pahviks , ta unustas küsimata stipi suurust . </s> <s> Meil maksaks teietaolises koolis õppimine viisteist tuhat dollarit aastas , hindas ta . </s> <s> Noormees ei saanudki tulla selle peale , et meie õppemaks oli ammu tasutud meie vanemate poolt , oli maha arvatud palkadelt , ja pealegi salaja – palgad olid üliväikesteks tehtud . </s> <s> Noormees hakkas üha enam armastama N. Liitu , tahtis siin oma filmid maha müüa . </s> <s> Laudkonnas tekkis selle peale piinlik vaikus , Harry kordas oma soovi . </s> <s> Me viime teid homme kokku vastavate seltsimeestega , lubati Harryle ja noormees kujutas juba ette , kuidas tema loomingut näidatakse tuhandetes kinodes üle terve Liidu . </s> <s> Kui kõrged teil honorarid on ? soovis Harry teada . </s> <s> Ehk pisut madalamad kui teil , täpsed numbrid ütlevad teile noodsamad seltsimehed , lausuti Harryle . </s> <s> Tõlk tõstis toosti Harry filmide ekraaniedu eest N. Liidus , edasi hakkasid sovjetid vene keeles klaarima omi , ameeriklased inglise keeles omi asju , millega päevatööst väsinud tõlk oli üsna päri . </s> <s> Õhtusöök lõppes üldise vennastumisega , Harry kutsus meid kõiki Kansasesse , Muzafar tellis arvemaksmisel veel kaks pudelit kaasa ( kõige eest tasus Goskino ) , mina meelitasin Muzafari trammile number 5. </s> <s> Metroo rusub mind , mul on klaustrofoobia , ütlesin ma . </s> </p>
<p> <s> Istusime kahekesi tühjas trammis number 5 , rüüpasime otse pudelist ja sõitsime läbi öö ühika poole . </s> <s> Mulle meeldisid need Harry filmid tõepoolest , lausus Muzafar . </s> <s> Sul on halb maitse , filmid olid sitad , vastasin mina . </s> <s> Ei , mulle vist ikka ei meeldinud need filmid , sõnas Muzafar vaikuse järel . </s> <s> Miks sa nii tihti oma arvamust muudad ? küsisin mina . </s> <s> Mind ajavad inimesed , kel on alati kindel arvamus ja kes tõe eest sõdivad , lihtsalt naerma ; igas olukorras on oma tõde , on suure ja väikese ringi tõde , on kaheinimesetõde ja tõde miljonite " Pravda " lugejate jaoks , ühtset tõde polegi olemas , alati peab rääkima seda , mis on momendil kasulik , seletas Muzafar , Harry filme kiitnud ta sellepärast , kuna oletanud , et need vist meeldisid mulle , ja hea on kahekesi pimeduses trammiga koju sõita , teel viina võtta . </s> </p></div2><div2 type="alaosa"><head> TARTU- &amp; PRAHA-MÄLESTUSED </head><head> KUIDAS ME REKTOREID JA MINISTREID AMETISSE PANIME </head>
<p> Otile ja Reinule </p>
<p> <s> See oli kuuekümnendate aastate teise poole keskpaiku , mil Vene tankid olid kohe-kohe Prahasse maandumas , mil Punaarmeefraktsioon oli juba rahva õnne nimel maha põletanud Brüsseli kaubamaja , hungveipingid Shangais ja Pekingis hüsteeritsesid ning Kentis olid kõlanud ameerikafašistlikud lasud . </s> <s> Maailm ja inimene ilmutasid oma agressiivset loomust , vaikse Lõuna-Eesti progressiivne noorus oli aga kogunenud komsomolilippude alla , et muuta punanoorte organisatsioon paremaks , ausamaks ja tõeliselt leninlikuks . </s> <s> Ja sedagi pidasid võimud mässuks . </s> </p>
<p> <s> Mina olin tollal tagasihoidlik esimese kursuse eesti filoloog , ent ülikoolis polnud ma jõudnud suurt käiagi . </s> <s> Olime märja septembrikuu veetnud sundasumisel Savikotis , Viljandi rajooni ( just rajooni ! ) kolhoosis , kus olime nn šeffidena kõvasti laiselnud , veidi poris kartuleid noppinud ja mürtsu teinud ning pisut endid ka üliõpilastena tundnud , ehkki me ei teadnud siis , mida see peaks tähendama . </s> <s> Oli aimdus , et elu peaks nüüd kuidagi teisiti olema , selle tiivul oletasime , et ongi teisiti . </s> <s> Kellel siis poleks põnev keskkooliõpilase staatusest ametlikult täiskasvanuks saamine . </s> <s> Aga me ei osanud veel mängida oma uut mina , me alles otsisime eeskujudest pidet . </s> <s> Väliseid eraldusmärke , riiklikke , mereväelipulisi tekleid , milliseid me küll varsti põlgama hakkasime ja pähe ei pannudki , polnud meile veel välja jagatud . </s> <s> Seegi suursündmus ootas meid ees . </s> </p>
<p> <s> Nõnda : kuni kummalise juhtumini , mida ma oma loos proovin kirjeldada , olime siis lisaks kolhoosile mõne nädala olesklenud loenguilgi , olime avastamas ülikooli raamatukogusid ja kohvikuid , olime üksteisega tutvumas , kohe pidi tulema meie esimene seminar , loomulikult NLKP ajaloo alalt , nagu see üleliiduliste õppeprogrammidega karmilt oli ette nähtud . </s> </p>
<p> <s> Aga enne seda lõid ühel kenal päeval viienda kursuse omad meid Vellaveres rebasteks . </s> <s> Üritus ise liigitus raudselt progressiivsete kilda , kuna oli alles mõni aasta tagasi keelatud kui kodanliku buršikombestiku matkimine , aga ülikooli komsomolikomitee oli välja võidelnud õiguse seda avalikult pidada – kuna põranda all peeti seda niikuinii , vist ka stalinistlikel aastakümnetel . </s> <s> Ja komsomolile uhke võidu toonud argument kõlas : on parem , kui kõik toimub legaalselt , siis on võimalik kontrollida ja suunata . </s> <s> Annan siin möödaminnes hinnangu tollasele komsomolikomiteelegi , kuhu ma teisel kursusel lühikest aega ka ise kuulusin , sest mul on tunne , et seda on siin jutus vaja teha . </s> </p>
<p> <s> Praeguseks legendaarseks kiidetud komsomolikomitee ( valdavalt on tegemist muidugi enesekiituse ja -reklaamiga , tollased komsomolikomitee liikmed ülistavad oma noorusaegset vahvust ja õigsust ) katsus ühendada tervet mõistust ja kommunistlikku ideoloogiat , uskumatu , aga taoti see õnnestuski . </s> <s> Inimeseti jagunes see noorusaegne seltskond laias laastus kaheks – osa ripsutas tiiba sundideoloogiaga , pruukis sovjetlikke käibefraase , et valitseks terve mõistus , osa kavaldas terve mõistusega , et tõemeeli propageerida kommunismiideed , et viimane poleks pealiskaudne sõnakõlksutamine , nagu see tegelikult oli . </s> <s> Eesti Vabariigi taastamisest ei unistanud kumbki pool , see oli täielik tabu . </s> <s> Järeldusi on kaks , mõlemad õiged : a ) komsomolikomitee tegi palju head ; b ) just niisugune mäng on eriti ohtlik , kuna veenis nii mõnegi inimese uskuma , et kommunism on tore asi ja Lenin kuldaväärt mees . </s> <s> Ja-jaa , komsomolikomitee oma üldisest tobedusest erineva püüdega tervele mõistusele pööras kommunismi uskuma nii mõnegi terve mõistusega noore mehe . </s> <s> Mida valemat asja agiteeritakse , seda rohkem agiteerijad sellesse usuvad . </s> </p>
<p> <s> Minul õnnestus seal Vellaveres esimest korda vahetada paar sõna selliste suurustega ülikooli pealt nagu Sirje Endre , Maire Raidma , Maimu ( kelle tollast perekonnanime ma ei mäleta , aga kes nüüd on kõigile tuntud prosaist Berg ) , Peeter Vihalemm ja Juhan Paju , kelle poole me aukartuses kõõritasime . </s> <s> Nende kohta räägiti , et nemad kirjutavad , ja mis kõige tähtsam – et neid on juba avaldatud ! </s> <s> Kahtlesin , kas mina üldse suudan viienda kursuseni vastu pidada , see tundus mulle olevat midagi väga ilusat , kättesaamatut ja kõrget . </s> <s> Kui ma ei eksi , oli just Peeter Vihalemm see , kes mulle Vellaveres Wiedemanni originaalsõnaraamatuga ( " Ehstnisch-deutsches Wörterbuch " , Peterburi , 1869 ) vastu pealage kopsatas , kui ma tema ees põlvili pomisesin mingi asjakohase tiraadi , mida filoloogi vandeks kutsuti . </s> <s> Seejärel kadusid diplomandid öhe , jätsid delikaatsete inimestena meid omapead . </s> <s> Meie pidutsesime veidi , sugugi mitte hullusti , suur , Eesti-aegne suvila jäi katuse alla , enamik nõusid lõhkumata , purjus polnud meist vist mitte keegi . </s> <s> Olid ajad , mil pudeli kuiva veini taga võis terve laudkond mitu tundi istuda , lausjoomine polnud tollal kombeks . </s> <s> Ah-ah , ruttan sündmustest pisut ette , et pärast jälle tagasi tulla . </s> <s> Minagi katsetasin kirjutamisega ja tegin rebaseks löömisest Vellaveres ülikooli ajalehele oma esimese loo . </s> <s> Nõnda et minu jaoks oli see sündmus eriti oluline . </s> <s> Ja mu algeline reportaaž koguni ilmus , mu nimi oli kenasti trükitud lehes . </s> <s> Ainult et sõna rebane oli tekstist välja redigeeritud , asendatud kohmakate väljenditega noor ja roheline üliõpilane , esimese kursuse tudeng jne. </s> <s> Selgus , et rebane paljundatud kirjasõnas oli keelatud , ehkki suulisel moel seda kasutada tohtis . </s> <s> Rebase legaliseerimine oli ülikooli komsomolikomitee järjekordne võit , aga see oli veel tulemata . </s> </p>
<p> <s> Hommikupimedas suundusime Vellaverest kruusaseid maanteid pidi Tõraverre , ootasime peatuses rongi , see tuligi oma röögatu prožektoriga , sõitis alul Elvasse , siis sealt tagasi , meie ronisime peale ja kell 7.35 olime Tartu jaamas . </s> <s> Rongid polnud praegused Ungari päritolu nn kapsaussid , mootorvedur vedas tavalisi kolmanda klassi reisivaguneid , neidsamuseid , milliseid nüüd üldvaguneiks kutsutakse , et poleks kahtlaseid assotsiatsioone sotsiaalsele diferentseeritusele . </s> </p>
<p> <s> Millegipärast pidas kursusekaaslane Z. vajalikuks osta Tartu vaksali ajalehekioskist " Õhtulehe " . </s> </p>
<p> <s> Võibolla on see mu faabulaaps , eksimus kompositsioonireeglite vastu , aga ma ei malda endale pidada ja teatan ette , et see ajaleheostmine määras ametnikud , kes lähematel aastatel said kahe kõrgema kooli rektoriks ning ENSV kõrgema ja keskerihariduse ministriks . </s> <s> Ma ei ole põikpäine oma versiooni toetaja , ma luban lahkesti oletada , et teenistusredelil liikumist mõjutasid muudki tegurid , mõjutasid teisedki isandad kui ainult Z. Igatahes mäletan selgesti , et ma püüdsin laviinina arenevat sündmustikku ära hoida , noomisin Zi : mis sa , kurat , jamad , mis sa seda vastiku Tallinna räpast lehekest loed , nüüd elad sa Tartus , siin loetakse teisi , paremaid lehti . </s> <s> Z. kaitses ennast : " Õhtulehes " on häid kuulutusi , on terve rubriik " Kuhu minna ? " . </s> <s> Mina : aga see käib ju Tallinna kohta , Tartu üritustest pole seal sõnagi . </s> <s> Z : kuigi ma ei saa ise kohale minna , on mul vaja teada , mis Tallinnas toimub , siis on mul hea olla . </s> </p>
<p> <s> No mis sa peale hakkad , kui mõnele veidrikule on pealinnakultus nii kõvasti pähe löönud , et ta isegi Tartus sellest lahti ei saa . </s> <s> " Õhtulehe " ostmiseks võis Zil olla siiski muu põhjus – tema isa oli võrdlemisi tuntud näitleja , ehk tahtis poeg kursis olla isa etendustega . </s> </p>
<p> <s> Ärgu järeldatagu , et mina õigustan ennast ja pesen oma käed puhtaks , et mina oleksin nagu olnud vanade rektorite poolt ja uute vastu . </s> <s> Jumal hoidku , olin sellal nii poliitikas kui muidu päris naiivne ja roheline , ei mina osanud üht kommunisti teisele eelistada nagu komsomolikomitee juhtivamad kujud . </s> <s> Ja enesele õlale patsutamine on muidugi meeldiv tegevus , kuid olgem objektiivsed , säilitagem historismiprintsiip ja tõdegem – ei teadnud ma seal raudteejaamas kuidagi arvata , et sündmused vähem kui poole tunni pärast äärmiselt tormiliselt kulgema hakkavad . </s> <s> Nõnda et minu " Õhtulehe " -vaenulikkust polnud põhjustanud sümpaatiad ja antipaatiad jooksvas kaadripoliitikas , vaid Tartu-patriotism . </s> </p>
<p> <s> Z . libistas silmad üle talle tarvilikust rubriigist , meie kõndisime sildade alt läbi , et aga rahvas on sümbolimaias , siis olgu dokumentaalse ehedusega ja sümbolistliku üldistavuse huvides esitatud nende nimed – Kuradi- ja Inglisild olid need , mille alt me põnevasse tulevikku läksime , värsked rebased , nagu me olime . </s> <s> Nõnda sai Toomemägi ületatud , laskusime alla Lättemäest ( nüüd Lossimäest ) ning jõudsime täpselt kell 8.00 nn Marxu majja , kus võtsime vajalikus auditooriumis istet . </s> <s> Sisenes õppejõud , tollane NLKP ajaloo kateedri juhataja Jakobson , kontrollis päevikunimekirja järgi , kas me ikka kõik kohal olime . </s> <s> Olime . </s> </p>
<p> <s> Just siin oleks paras koht filosofeerida predistinatsioonist ja determineeritusest , vabast tahtest ning põhjuste ja tagajärgede ahelast , üksikisiku osast ajaloos ja objektiivsetest protsessidest , see annaks mu jutule maagilise , transtsendentaalse tausta , seaks mu tagasihoidliku meenutamiskatse igaviku kauge kajaga , ent jäägu see siiski tegemata , lubatagu mul fikseerida ainult fakte , ainult fakte . </s> </p>
<p> <s> Sissejuhatuseks teatas Jakobson , et NLKP ajalugu on meie teadmiste vundamendiks , millele saab rajanema kogu meie tarkus , ja et sugugi mitte juhuslikult ei alga NLKP ajaloost õppetee nõukogude ülikoolis . </s> <s> Alles seejärel , kui NLKP ajalugu on selge , asuvad üliõpilased niisuguste distsipliinide kallale nagu ajalooline ja dialektiline materialism , kapitalismi ja sotsialismi poliitiline ökonoomia , teaduslik ateism ning teaduslik kommunism , mis paneb meie haridusele krooni , kasvatab meist õige ellusuhtumisega nõukogude inimesed , kelle üle tunnevad uhkust nii partei kui ka rahvas . </s> <s> Ehk tohib siiski kõrvalpõike korras lisada , et ülikooli komsomolikomitee oli selles küsimuses eriarvamusel – sealsed liidrid pidasid parteiajalugu nõnda tähtsaks teaduseks , et seda pidi õpetatama alles viiendal kursusel , mil üliõpilane on omandanud filosoofilise ja maailmavaatelise baasi , mille najal ta ehk on juba võimeline mõistma NLKP kuulsusrikast ja keerulist olemust , NLKP määravat rolli maailma asjades . </s> </p>
<p> <s> Jakobson pendeldas kahtlase närvilisusega auditooriumi ees edasi-tagasi , ülistas agaralt oma ainet , sõdis kellegagi , ehkki meie hulgast ei vaielnud keegi talle vastu . </s> <s> Mehe liigutused pööretel olid äkilised , Jakobson oli nagu poksija , kes rusikad ees , tigedus palel , nöörinurgast vastase kallale sööstab . </s> <s> Meie olemasolu mees siiski unustanud polnud , äkki esitas ta oma esimese küsimuse : mis on revolutsioon ? </s> <s> Keegi meist ei tõstnud kätt , vabatahtlikke vastajaid ei leidunud , olgugi et Jakobson oli teatanud , et talle meeldivad aktiivsed üliõpilased . </s> </p>
<p> <s> Jakobson kummardus õppejõu laua kohale , mehel tekkis raskusi tasakaalu säilitamisega . </s> <s> Kähku toetas Jakobson peod vastu lauaplaati , ta ei prantsatanud rinnuli päeviku peale . </s> <s> Toivo , kes juba siis oli vilunud ja elutundev küünik , kuid oli oma kõrget lendu maleva- , komsomoli- ja parteisfäärides alles alustamas , sosistas mulle : purjus , usu mind , et maani täis ! </s> <s> Taoline jõhker ( aga küllap õige ) tõdemus ei mahtunud sugugi minu ettekujutusse pühast alma mater'ist , ma vastasin : ah , niisama hull ! </s> <s> Jakobson kergitas end püstimale , torkas siis suure ja demonstratiivse kaarega näpu avatud päevikusse , see sattus Q nime kohale . </s> <s> Jakobson lausus : üliõpilane Q , mida näiteks teie arvate , mis on revolutsioon ? </s> <s> Q , habras neiu , kellest hiljem sai edukas õpetaja , tõusis püsti ja hakkas puterdades seletama , et tema teab niisugusi ja niisugusi revolutsioone , mis toimusid sel ja sel aastal , ja et need kõik tõid ajaloolist kasu . </s> <s> Jakobson kuulas , ta oli ette kindel , et tudeng eksib . </s> <s> Jakobson : meie tegeleme teadusega , meie ei soovi hinnangut , teadus nõuab definitsiooni , palun defineerige revolutsioon . </s> <s> Q tunnistas , et see käib tal üle jõu . </s> <s> Jakobson : esitage mulle oma konspekt Lenini teosest " Mis teha ? " </s> <s> ! Q-l polnud konspekti ette näidata , ta lobises pabistades koguni välja , et pole " Mis teha ? " lugenudki . </s> <s> Jakobson muutus valvsaks – üliõpilane võis olla rumal , aga mitte laisk või koguni Lenini teotaja . </s> <s> Q vabandas , et eile õhtul toimunud Vellaveres meie kursuse rebasekslöömine , mis kestnud kogu öö , röövinud aja , mille ta planeerinud " Mis teha ? " lugemiseks . </s> </p>
<p> <s> Kahtlemata oli see rõõm , mis läigahtas Jakobsoni silmades , poksija oli ometi leidnud endale vastase või vähemalt peksukoti . </s> <s> Jakobson ajas end päris sirgu , võttis sisse revolutsioonilise kihutuskõneleja poosi ja küsis : teie meelest on kodanlike buršikommete taaselustamine tähtsam Lenini teoste uurimisest ? </s> <s> Q : ega mina ei tahtnudki sinna Vellaverre minna , teised vedasid mu kaasa , ega meie siis süüdi ei ole , et viienda kursuse omad selle ürituse seal Vellaveres korraldasid . </s> <s> Jakobson : nii , nii , noh olgu ; eile ja üleeile ei olnud teil mahti " Mis teha'ga ? " tutvuda , konspekti teil ei ole , aga mis teil varasemast lugemisest meeles on , mida üldse sisaldab Lenini teos " Mis teha ? " </s> <s> ? Q : seal räägitakse revolutsioonist , vastatakse teaduslikult küsimusele , mis on revolutsioon , defineeritakse revolutsiooni mõiste . </s> <s> Jakobson : nii , nii , jääge oma kohale püsti , et ma teid ei unustaks . </s> </p>
<p> <s> Jakobson sirutas oma sõrme uue ohvri , sedapuhku inimese ja mitte päevikunime suunas : mis on teie nimi ? </s> <s> W : W. Jakobson : kas teie , üliõpilane W , olete " Mis teha ? " lugenud ? </s> <s> W : mul pole senini õnnestunud seda teha , aga mul on see kavas . </s> <s> Ka kolmas , neljas ja viies küsitu polnud " Mis teha'ga ? " tuttav . </s> <s> Jakobson hingas sügavalt sisse ja välja , mehe ruudulise päevasärgi nööbid kõhul paotusid , me nägime õpetlase helesinist aluspesu . </s> <s> Hiljem on mõned mu kursusekaaslased väitnud , et see oli pesemata ja roosteplekke täis kirjatud , kuid mina nõnda hukkamõistev ei oleks . </s> <s> Aga ma olen ja olin tollal lühinägelik , paljud iseloomulikud detailid jäävad mul märkamata . </s> </p>
<p> <s> Jakobson hakkas taas edasi-tagasi sõeluma , siis suunas ta oma sõrme Z-le : kas teie , noormees , olete Lenini " Mis teha ? " lugenud ? </s> <s> Z vastas : " Mis teha ? " on mul lugemata , küll aga jõudsin " Õhtulehest " läbi vaadata " Kuhu minna ? </s> <s> " . </s> </p>
<p> <s> Kas väljendus sel moel rahvuslik vastupanu ? </s> <s> Ausus ? </s> <s> Tõejanu ? </s> <s> Kas maksis Z kätte kõige selle halva eest , mis Lenin ja kommunistid olid Eestile ja maailmale teinud ? </s> <s> Või võime me koguni oletada , et Zi , kel polnud õrna aimugi Lenini veristest kuritegudest , juhtis instinktiivne õiglusmeel , inimesele kingitud jumalik omadus eristada tõde valedest ka täielikus informatsioonipuuduses ? </s> </p>
<p> <s> Raev , mis Jakobsoni kogukast kerest välja paiskus , oli hüsteeriline ja vägev , vähemalt veerand tundi räuskas mees rämedat sõimu , ähvardas , et tema seda juba ei jäta ja et me saame kahetsema kõik , viies kursus aga eriti . </s> <s> Jakobson oli ennast identifitseerinud Lenini ja kommunismiga , nende solvamist pidas te enese haavamiseks . </s> <s> Küll olime me isehakanud buršuid , küll natsionalistlikud jätised . </s> <s> Jakobson parastas : teie , könnid , hakkate kommunismi vastu võitlema ! teie , kelle pead on tühjad nagu lõpnud hobueeslitel ! kommunismi vastu on võidelnud geeniused , nemadki pole kommunismist jagu saanud , ja nüüd tulete teie ... </s> <s> Mäletan huvitavat ja jõulist väljendit alatu mustasajaline okse , mis mulle koguni meeldima hakkas , sellega iseloomustati " kodukootud ja reaktsioonilist ideoloogiat " , mis eestlase hinges domineerivat . </s> <s> Olgu öeldud , et Jakobsongi oli eestlane , kuigi Siberis sündinud ja kasvanud . </s> <s> Polnud temalgi oma vanemate rahvusest pääsu , aga ta pidas ennast kõrgemaks ja paremaks , kuna oli " natsionalismi mürgitavast uimast prii " . </s> </p>
<p> <s> Usun täiesti , et kirjeldatav episood ei sobiks oma lameduses ja lapidaarsuses kunstnovelli , kuna sel puudub kujundi mitmemõõtmelisus ja sisemine kontrastsus . </s> <s> Ent ma kirjutan memuaare ja olen kohustatud jääma faktitruuks . </s> <s> Meenub , et mind läbistas tollal teadmus – ah see , millest on tüdimuseni leierdatud , mida on tüütuseni pilatud , on ikka tõesti olemas , imelik , et see polegi kunstlik liialdus või väljamõeldis , nagu olin neid följetonlikke lugusid kuuldes seni arvanud . </s> <s> Ja teiselt poolt oli see ärev episood mulle ka tõestuseks , et kogu see parteivärk ja kommunistlikkus pole sugugi ainult ahne silmakirjatsemine ning kaval ja omakasupüüdlik kaasakaagutamine – nagu samuti olin seni arvanud – , vaid et on mõnele mehele päris südamelähedane asi . </s> <s> Nõnda , et olgugi paradoksaalsel ja absurdsel moel , aga parteiajaloo esimesest seminarist oli minu puhul parteile kasu . </s> </p>
<p> <s> Jakobson komistas õppejõutooli otsa , ajas selle uppi , prantsatas ise külili tooli peale , tõusis siis kähku jalule , teatas , et kohe hakatakse selgitama , kes meist on üldse vääriline kandma nõukogude üliõpilase austavat nime ja kes mitte , ning limpsas seejärel auditooriumist välja . </s> <s> Ukse jättis ta pärani , keegi ei söandanud seda kinni panna . </s> </p>
<p> <s> Olime jahmunud , olime kangestunud . </s> <s> Püsis vaikus , valitses hirm ja teadmatus . </s> <s> Keegi meist ei pidanud Zi rahvuskangelaseks . </s> <s> Toivo , toosama , kes oli oletanud , et Jakobson on lihtsalt purjus ning kes hiljem parteiredelil võrdlemisi kõrgele küündis ning natuke vähem hiljem alul ettevaatlikult ja edaspidi üha usinamalt iseseisvuse eest sõdis , kogus end esimesena ning lausus : sina , Z , keerasid kogu pasa kokku , sina oled kõiges süüdi ja sa pead teiste päästmiseks süü vabatahtlikult enda peale võtma , teistel ei tohi sinu pärast ülikool katki jääda . </s> <s> Z : mis ma paha tegin , kui mõni loll on peast põrunud , siis on ta põrunud , ei aita siin ei ussi- ega püssirohi . </s> <s> Toivo : mis sa paha tegid ! sa solvasid parteiajaloo õppejõudu ! </s> <s> Z : kuidas ainult mina üksinda ? kui teil oleks " Mis teha ? " läbi loetud , poleks mind küsitudki . </s> <s> Toivo : ära siin õienda midagi , me kõik nägime pealt , kuidas sa käitusid . </s> </p>
<p> <s> Jaa , kollektiivse vastutuse nõue on salakaval ja peenike mäng , see külvab tüli omade seas . </s> </p>
<p> <s> Mõne aja pärast astus lahtisest uksest auditooriumisse kolm meest , võibolla olid nad koridoris kuulanud pealt meie sõnelust , võibolla oli Toivo oletanud ja lootnud , et kuulavad , just sellepärast ajanud õiget joont . </s> <s> Sisenejate hulgas oli seltsimees Koger , kel oli käes pakk valget paberit . </s> <s> Küsimusi ei esitatud , meil kästi kirjutada seletus , mis siin juhtus . </s> <s> Mehed valvasid , et me omavahel ei konsulteeriks ega kooskõlastaks , naabri paberile piilumisegi keelasid nad karmilt ära . </s> <s> Lõpuks korjas Kalev Koger lehed kokku ja teatas : seminar läheb kordamisele , täpne aeg öeldakse meile hiljem . </s> </p>
<p> <s> Nädala pärast leidsimegi tunniplaanist nööpnõelaga kinnitatud sedeli , millel oli kordusseminari aeg ja koht . </s> <s> Seejärel käis prodekaan Linda Eringson meid mitu korda jumalakeeli anumas , et me äärmise põhjalikkusega ette valmistaksime ning et kõigil peab olema " Mis teha ? " konspekt ja kellel see puudub , see jätab ülikooliga hüvasti . </s> <s> Et nõukogude ülikool on eelkõige poliitiline ülikool ja et meie kursuse tegu käsitlevad tagurlased provokatsioonina Dmitri Uljanovi nime vastu . </s> <s> Prodekaan selgitas meile usalduslikult ja saladuskatte all , et TRÜ on taotlemas Lenini noorema venna nime , mille saamine on väga kasulik . </s> <s> Uljanovi-nimelisele ülikoolile pannakse kindlasti kõrgem kategooria , õppejõudude palgad ja üliõpilaste stipendiumid tõusevad , lahenduvad ehitusprobleemidki , kuna Moskva hakkab paugupealt raha ja materjale saatma , pole ju mõeldav olukord , et Uljanovi-nimeline ülikool oleks räämas ja vaene . </s> <s> Igal mängul on oma reeglid , milliseid peab arvestama , muidu kaotad . </s> <s> Ent tulutoov taotlus oli takerdunud kuhugi Moskva võimukoridoridesse , kadetsejaid ja jala ette panijaid leidub alati ja igal pool , aga nüüd on tõsiselt karta , et poliitiliste ekstsesside ilmingud jätavad ülikooli suurest aust hoopis ilma . </s> </p>
<p> <s> Teame , et hoolimata aastatepikkusest mangumisest jäigi ülikool Dmitri Uljanovi nimest ilma . </s> <s> Mis põhjusel ? </s> <s> Äkki on siin osa teeneid ka Z-l ? </s> <s> Rahvuslik vabadusvõitlus on vahel võtnud kummalisemaidki vorme , ideoloogia kandjaks on alati rahvas oma suhtumise monoliitsuses ja isikulises kirevuses . </s> </p>
<p> <s> Kordusseminari ajal olime samas auditooriumis nagu nukud , kõigil konspektid laual , poistel lipsud ees , mõnel koguni komsomolimärk revääril punamas – nõnda oli soovitanud prodekaan , kes tõepoolest tahtis meile ainult head , nõnda nagu tema seda mõistis . </s> <s> Ja kes siis soovis saatusega riskida ? </s> <s> Huntide seas ulu hundi kombel , omade hulgas hoia suu lukus . </s> <s> Taharitta oli asunud kõrge komisjon , kelle jaoks Kalev Koger oli teenistusvalmis jooksupoisiks . </s> <s> Ees kontrollis Jakobson puudujaid – neid oli üksainus , nimelt Z , pahanduse tekitaja . </s> <s> Toivo kommenteeris : ei julge ise oma suppi helpida , küllap šlikerdas endale arstitõendi , meie satume tema puudumise pärast risttule alla . </s> </p>
<p> <s> Jakobson oli ikka oma ruudulises päevasärgis , ta alustas : teie ei tea , mis on revolutsioon , suuresti olete te selles muidugi ise süüdi , aga osa vastutust langeb kahtlemata ka keskkoolidele , kust te tulete , õpetajatele , kes teid õpetanud on , ümbrusele , mis on teie ellusuhtumist mõjutanud , kodanlikele iganditele , millest teie ja teie perekonnad lõplikult vabanenud ei ole ; jah , ikka nakatab natsionalismipisik inimeste meeli , ikka on mõnel käsi püksitaskus rusikas , ikka vihkab keegi nõukogude korda ja venelasi , nõnda ma esitangi teile kontrollküsimuse – mis on Venemaa ? </s> </p>
<p> <s> Prodekaani soovitusele kuuletudes olid nii mõnedki käed püsti , sedapuhku vabatahtlikke vastajaid leidus . </s> <s> Jakobson valis välja tollesama hapra neiu Q , kes polnud toime tulnud revolutsiooni defineerimisega . </s> <s> Ent ma olen täiesti kindel , et see oli juhus , samasugune imelik ja salapärane juhus , nagu neid meie loos kohe ridamisi järgnema hakkab . </s> <s> Jakobson oli selleks liiga enesekeskne ja hierarhiameelne inimene , et tudengeid meeles pidada . </s> </p>
<p> <s> Neiu Q ajas oma konspektist näpuga rida ja veeris : Venemaa oli mahajäänud maa ... </s> <s> Jakobson lausa röögatas : vait , fašist ! ; tal jäi kuulmata neiu järgmine sõna aga . </s> <s> Kaugemale Q ei jõudnudki , mõne hetke pärast hakkas ta pööraselt nutma . </s> <s> Ehk arvas ta , et ülikoolitee on sedapuhku lõppenud , et nõnda lühikeseks see jäigi – kolhoosisolek Savikotis , rebasekslöömine Vellaveres ja mõni nädal loenguid ilma ühtegi eksamit õiendamata . </s> <s> Kes oleks meist osanud tulla selle peale , et lahkub hoopis professor Jakobson , kelle reaktsioon oli sedavõrd ootamatu ja venepärane , et ma haistsin salamisi , küllap see tuleb meile kasuks , vabastab meid poliitilisest süüst ja patukoormast . </s> <s> Sihkasin üle õla komisjoni poole , lootsin , et selle liikmed Jakobsoni korrale kutsuvad . </s> <s> Ei , mehed tagareas istusid liikumatult ja vagusi , võis koguni oletada , et nad ei kuule ega näe mitte midagi . </s> <s> Mäletan , et mõtlesin : no , kuulge , sedaviisi võib inimene kaotada usu kõrgete ametnike tarkusesse ja heasoovlikkusse ! </s> </p>
<p> <s> Jakobson hakkas kaht kätt korraga üles ja alla loopides auditooriumi ees jälle edasi-tagasi käima , hakkas laulma oodi Venemaale : Venemaa oli nagu must taevas , kus särasid heledad tähed ( käed üleval ) – Kulibin ja Pavlov ( käed üleval ) , Mitšurin ja Gorki ( käed üleval ) , Belinski ja Puškin ( käed üleval ) , Ladõgin ning isa ja poeg Tšerepanovid ( käed üleval ) , Popov ja Jablotškin ( käed üleval ) , Tšernõševski , kes kirjutas " Mida teha ? " , ja Lomonossov ( käed üleval ) ! </s> <s> Ja nii edasi ja nii edasi . </s> <s> Mina polnud oma elus juhtunud kuulma nii palju vene isemõtlejate nimesid , mul polnud aimugi , et neid on sellisel hulgal välja mõeldud . </s> <s> Sekka kostis päris võõraid , siis tuli igasuguseid Ivanove , Petrove ja Sidorove , kelle kohta ei teadnud oletada , mis alal nad tegutsema oli pandud . </s> <s> Psühholoogiliseltki oli situatsioon huvitav – lahjendas hirmu , aga avalikult naerda ei söandanud keegi , hoopis neiu Q nuuksumine saatis nimesadu . </s> <s> Oma oodi lõpus tuli Jakobson mööda vahekäiku taha ja ütles komisjoni liikmetele : edasi seminari pidada pole mõtet , sai tõestatud see , mida tõestada oli tarvis – kursusel valitsevad fašistlikud meeleolud . </s> <s> Seejärel lahkus Jakobson auditooriumist , ilma et ta ühtki tooli oleks ümber ajanud . </s> <s> Särginööbidki kõhul olid tal korralikult kinni . </s> </p>
<p> <s> Kas oli Jakobson psühhopaat ? </s> <s> Ju . </s> <s> Alkohoolik ? </s> <s> Vist küll . </s> <s> Aga see ei tähendanud midagi , see ei seganud tal parteilisi ülesandeid täitmast . </s> <s> Oluline oli meelelaad , ja see oli Jakobsonil õige . </s> <s> Kaader otsustab kõik ! on kuulutanud Stalin ja Mao . </s> <s> Iga režiim valib endale meelepäraseid iseloomusid , oskusi ja teadmisi . </s> <s> NLKP tõstis esile juhmuse ja lojaalsuse , just sellepärast ta püsiski nii kaua võimul . </s> <s> Ent Jakobson oli ka üks viimaseid vana põlvkonna bolševikke , tema kohta võib öelda , et loll , hüsteeriline ja aus . </s> <s> Hiljem lükati Jakobsoni-sugused kõrvale , neid asendasid keskpärased teadlikud valetajad ja omakasupüüdlikud intrigandid , kes panid aluse partei lagunemisele . </s> <s> Jäänuksid Jakobsonid võimule , kestaks praegugi uhke proletariaadi diktatuur . </s> </p>
<p> <s> Komisjon tõusis viimasest reast . </s> <s> Kalev Koger teatas , et meie seminar läheb uuesti kordamisele , jälgigu me hoolikalt tunniplaani , sinna pannakse meile vastav sedel . </s> </p>
<p> <s> Mõne päeva pärast lugesin ma teadetetahvlilt rektori käskkirja , et Z on eksmatrikuleeritud omal soovil majanduslikel põhjustel . </s> <s> Samas oli väljas teinegi käskkiri selle kohta , et Jakobson on NLKP ajaloo kateedri juhataja-professori kohalt vabastatud seoses üleminekuga teisele tööle . </s> <s> Kolmas käskkiri teatas , et NLKP ajalookateedri juhataja ajutiseks kohusetäitjaks on kuni konkursi toimumiseni määratud Kalev Koger . </s> </p>
<p> <s> Järgmised uudised tulid ajalehe kaudu . </s> <s> Kroonikarubriigist selgus , et senine Tallinna Pedagoogilise Instituudi rektor Arnold Koop on saanud ENSV kõrgema ja keskerihariduse ministriks , Peda rektoriks on aga valitud Jakobson . </s> <s> Mäletan , et mõtlesin , ei tea , kas ta seal ikka toime tuleb , et võibolla läheb tal päris raskeks . </s> </p>
<p> <s> Teise kordusseminari viis läbi juba Kalev Koger , kes kohe alul teatas , et komisjoni meelest ei valitse kursusel fašistlikud meeleolud . </s> <s> Kas kostis siit läbi kriitika Jakobsoni , oma eelkäija aadressil ? </s> <s> Jah , kuid ainult minimaalselt ja oletamisi , ent sellest piisas , et teenida endale lugupidamist . </s> <s> Kalev Koger kaalus üldse täpselt oma sõnu ja suhtumist , ta oli üks väheseid ( kui mitte ainus ) marksismi-leninismi õppejõudusid , kellest üliõpilased lugu pidasid . </s> <s> Taas neile aastatele nii omane vasturääkivus : ainet ei sallitud , ainet pilati ja vihati , kuid selle aine õpetaja ümbritseti austusega . </s> <s> Koger teadis täpselt , kuidas oma sissejuhatust lõpetada : te peate nüüd siiski usinalt partei ajalugu õppima , et endilt häbi ja kahtlusi maha pesta . </s> <s> Aga kuidas seda teha ilma südametunnistusega vastuollu minemata ? </s> <s> Paljud hakkasid jooma , rääkisid vastukaaluks nn riigivastaseid anekdoote , laulsid SSi rivilaule , kuulasid hoolega välisraadiot . </s> <s> Minagi tegin seda kõike , ma ei taha end tagantjärele millegagi õigustada , ent ma leidsin veel tsiteerimise ja refereerimise tee . </s> <s> Seminaridel ja eksamitel ei väljendanud ma eales oma arvamust , vaid viitasin allikale . </s> <s> Umbes nii : nagu on kirjutanud Lenin , nagu on öeldud seal ja seal , selle või tolle autori veendumuse järgi olid asjaolud nii või naa . </s> <s> Ainult üks kord kõigi nende viie aasta jooksul käratati mulle eksamil : jah , Lenin ja too autor on tõesti niisugusel seisukohal , aga mis te , Remsujev , ise sellest mõtlete , kas te jagate seda seisukohta . </s> <s> Käratajaks oli kuulus veidrik professor Makarov , mina valetasin vastuseks , et ma olen Leniniga nõus , sain viie ja läksin õllesaali , kus ennast täis jõin , kus me terve laudkonnaga metsavendade hümni jorutasime . </s> </p>
<p> <s> Möödusid ajad . </s> <s> Alati , kui ma juhtusin mõnd pedakat nägema , tundsin huvi , kuidas siis Jakobson seal Tallinnas hakkama saab . </s> <s> Vastuseks irvitati , mehe kulul sai tublisti nalja . </s> <s> Ma ei ütleks , et inimesed olid pahatahtlikud , sest ega Jakobsoni ei kirutud põrmugi rohkem kui teisi kommunistlikke ülemusi , ka polnud mees üldsegi sobimatum oma koha jaoks kui teised temasarnased inimesed . </s> </p>
<p> <s> Juhtus muudki . </s> <s> Tankid okupeerisid Praha , Jan Pallach süütas end põlema , Pariisis tegid üliõpilased punalippude ja esimees Mao portreede all Mairevolutsiooni , punabrigaadlased ja punaarmeefraktsioonlased panid mitmele poole pomme , tapsid palju inimesi , korraldasid nn sigadele atentaate . </s> <s> Neile ei meeldinud kõrge elatustase , nad nõudsid õiglust ja vaesust . </s> <s> Teha lõpp sotsiaalsele äraostmisele palgatõusu näol ! kuulutas uuskura . </s> <s> Tartus toimusid legendaarsed üliõpilaspäevad , esimest ja viimast korda Nõukogude režiimi ajal tsenseerimata plakatitega . </s> </p>
<p> <s> Tean , kes need organiseeris , tean , kuidas taoline idee sündis , kuna just sellal kuulusin minagi lühikest aega ülikooli komsomolikomiteesse , ja olen endalt alati küsinud : äkki oli see kõik peen provokatsioon , niisugune , millisest korraldajail pole aimugi ? </s> <s> Võibolla oli kellelgi tarvis peilida üliõpilaskonna meelsust , eraldada sõklad teradest ? </s> <s> Võibolla üritas keegi EKP Keskkomitee büroo koosseisu muuta , et ise võimule pürgida või vähemalt omasid püramiidi tippu upitada ? </s> <s> Pole ju paremat argumenti etteroninute vastu kui see , et ideoloogiline töö nooruse – ühiskonna baromeetri ( Trotski ) – hulgas on nõrk ? </s> <s> Tõrvikutega rongkäigus kantigi uljaid loosungeid : " Jänkid , kasige Peipsi taha ! " , " Elagu NSV Liidu rahuarmastav välispoliitika ! " , " Elagu vankumatu marksist Leonid Lentsman ! " , " SLABA KPSS " ( vene keeles suurte ladina tähtedega ) , oli plakat , millel " Jawal " kihutav Švejk pissis tanki peale , oli muudki nõukogude korra üle irvitavat . </s> <s> Üks epakas viskas korgita tindipotiga Lenini hiigelportreed , mis oli riputatud raamatupoe " Teadus " tummale küljeseinale . </s> <s> Tint määris partei looja mõtliku filosoofinäo ja lahked , lapsi hellitavad silmad . </s> <s> Viskaja mõisteti paariks aastaks vangi , ja huligaansuse , ei millegi muu eest , nõnda välistati sekeldused ja kumu , mis võinuksid kaasneda poliitilise protsessi korraldamisega . </s> <s> Rahuarmastava välispoliitika elada-laskmist Tšehhi agressiooni ajal tõlgendati õigustatult irooniana pühaduse pihta , ja see oli loomulikult karistatav . </s> <s> Jänkide Peipsi taha saatmisega oli veel lihtsam – sellel loosungil olevat kutsutud USAd ründama Nõukogude Liitu , järelikult tehti sõjapropagandat , mille kohta on ENSV Kriminaalkoodeksis kuri paragrahv . </s> <s> Et loosungil suhtumist venelastesse ja Eestimaa koloniseerimisse väljendati , sellest ei tohtinud mõeldagi , loosungite kandjad heideti ülikoolist välja , harilikult õnnestus neile auk pähe rääkida , et nad ise eksmatrikuleerimisavalduse kirjutaksid , et nad nn omal soovil lahkuksid . </s> <s> Ainult Lentsmani-kiitja pääses kerge ehmatusega , sest tema ja ta sõbrad kinnitasid uurijatele , et nad tõepoolest kangesti austavad EKP ideoloogiasekretäri Leonid Lentsmani ning nõnda avaldanud plakatil oma kiindumust , mis nende teada pole keelatud . </s> <s> Räägitakse , et tobuke Lentsman ise olevat jäänud seda lora uskuma ning käskinud juurdluse ja poiste represseerimine lõpetada . </s> <s> Nali naljaks , kuuldused kuuldusteks . </s> <s> Kummatigi joonistuvad just selle üksikjuhtumi kaudu välja kogu sündmustiku teistsuguse seletamisvõimaluse ähmased ja alatud kontuurid . </s> </p>
<p> <s> Kui on õige oletatav versioon , et mürtsutegijad ja loosungikandjad olid vaid lihtsameelseteks etturiteks tõeliste küüniliste mängurite käes , kelle eesmärgiks oli mingi partei ridade puhastus , enesele tee rajamine , siis on just see episood eriti kõnekas . </s> <s> Esiteks oli siin nimetatud ideoloogiatöö eest vastutaja . </s> <s> Teiseks . </s> <s> Nii või teisiti , kuid loosungi pärast ei juhtunud pahandusi . </s> <s> Ometi suhtuti kriitikasse konkreetsete isikute aadressil alati karmimalt kui üldistesse rünnakutesse ( näiteks rahuarmastava välispoliitika pilamisse ) . </s> <s> Üldine rünnak ei riiva otseselt kedagi peale ründaja enda ning seetõttu on andestamisprotsent alati suurem . </s> <s> Kolmandaks . </s> <s> Õige varsti talitati Lentsmaniga tollal levinud kommete järgi – mehe rinda riputati Oktoobrirevolutsiooni orden ning ta tõrjuti võimult , suruti ametiühingutööle , mis oli tuntud kui positsiooni kaotanud bolševike vanadekodu . </s> <s> Neljandaks . </s> <s> Lentsmani järglaseks ideoloogiapostil sai ülikoolimaffiaga tihedasti seotud hilisem tuntud venestaja Vaino Väljas . </s> <s> Vähemalt mõttes tänama ( kui mitte rohkemat ) pidanuks isand Väljas neid selle küll , kes Lentsmani fookusesse seadsid , tema peale tule juhtisid . </s> </p>
<p> <s> Aga ma olen veendunud ka selles , et poisid ei teinud seda meelega ja teadlikult . </s> <s> Eales ei aimata , kelle tööriistaks võidakse kogemata sattuda . </s> </p>
<p> <s> Teinegi vahelugu tõestab , et sündmused olid mitmemõttelised ja raskesti lahenduvad . </s> <s> Just jänki/Peipsi-loosungit püüdis kogu ürituse hing ja organiseerija , hilisem partei- ja kultuurituus Jaak Allik maha kiskuda , põhjendades oma tegu sooviga head teha ülikoolile ja kandjale . </s> <s> Soov head teha luhtus , loosung jäi maha rebimata , ent endale pani rebija kirja plusspunktid . </s> <s> Võibolla koguni kahelt poolt – nende käest , kes tahtsid , et niisugune loosung oleks rongkäigus , ja nende käest , kes seda ei tahtnud . </s> <s> Ja võibolla oligi katse väga peenelt luhtuma määratud . </s> </p>
<p> <s> Mina kohtasin ühes Eesti väikelinnas Z-i , kes oli kolhoosiesimehe perre koduväiks võetud . </s> <s> Poiss müüs turul maasikaid , ta huuled punasid . </s> <s> Ise oli söönud küll , kuid mulle ta marju maitsta ei andnud : sinusugune tüüp ei osta niikuinii mitte sittagi , sa oled vaene kui kirikurott , nagu kõik need kuradi üliõpilased . </s> <s> Z oli ka varem õigust rääkinud , seegi hinnang vastas üldjoontes tõele . </s> <s> Pisut juttu oli Z nõus ajama , niivõrd , kui see turutööd ei häiri . </s> <s> Mina : kuule , hangeldaja , kas sulle tookord avaldati ülikoolist lahkumiseks survet , kas sa ikka tõesti vabatahtlikult eksmatrikuleerimisavalduse kirjutasid ? </s> <s> Z : ära nuhi siin midagi , see tibladevärk oli mind ammu kõrini tüüdanud , ülikool on viimane pasapesa , kuhu aus Eesti mees oma nina ei pista . </s> </p>
<p> <s> Ma ei tea , kas maasikatest ilmajäämise või eituse kategoorilisuse pärast , aga ma ei uskunud Z-i , pidasin siis ja pean nüüdki tõenäolisemaks tollele ajastule iseloomulikku kompromissi . </s> </p>
<p> <s> Oletan , kuidas masseeriti esimeses parteiajaloo seminaris rahva tõelise suhtumise väljendajat : teie , Z , olete suure pahandusega hakkama saanud , esitage , palun , ise lahkumisavaldus ja vaikige , et meie teilt seda nõudsime ; kui te esitate ja vaikite , kui te edaspidi käitute poliitiliselt mõistlikult , siis teil sekeldusi ei tule , meie garanteerime teile seda . </s> </p>
<p> <s> Katsusin Z-le jutustada , kuidas " Mis teha ? " </s> - <s> " Kuhu minna ? " – lugu edasi arenes , kuid teda ei huvitanud see põrmugi . </s> <s> Z : üks ilmotsatu tallalakkumine ja perssepugemine seal ülikooli peal käib , keegi ei julge öelda , mis ta asjadest tegelikult arvab , kõige rohkem ajasid mind vihale igasugu dotsendid ja professorid , kuid üliõpilased ise ka olid viimased t...pead . </s> </p>
<p> <s> Tajusin Z-i soovi minust kui tülitajast vabaneda , võibolla tekkis tal isu maasikate järele ja delikaatse inimesena ei tahtnud ta marju minu nähes süüa . </s> <s> Jätsime hüvasti , tema jäi kauplema , mina kõndisin kohalikku raudteejaama , mille ajalehekioskist ostsin eelmise päeva " Õhtulehe " , ehkki ma ei salli seda Tallinna häälekandjat . </s> <s> Aga muud lugemist müügil ei olnud , tuli leppida sellega , mis saadaval . </s> </p>
<p> <s> Eesti viimases kitsarööpmelises rongis sain lehest teada , et seoses pensionileminekuga lahkus töölt ülikooli kauaaegne rektor professor Fjodor Klement , tema asemel suunati Tallinnast Tartusse rektoriks senine ENSV kõrgema ja keskhariduse minister dotsent Arnold Koop. Kohast jäi ilma ka Peda rektor Jakobson , musta taeva ja säravate tähtedega metafooritseja , tema kabinetti maandus parteiajaloolasest üliõpilaste lemmik Kalev Koger , kes omakorda Tartust Tallinna suundus . </s> <s> Rotatsiooniloogika järgi pidanuks vakantne ministrikoht langema Jakobsoni saagiks , ent kummati ei saa ma ajaloolise tõe huvides lõpetada oma juttu säärase efektse puändiga . </s> <s> Novellis võib otsad kokku punuda , elus jääb üht-teist ikka ripakile . </s> <s> Või äkki sedapuhku ei jäänud ? </s> <s> Vahest arenes kõik just nii , nagu kellelegi oli tarvis ? </s> <s> Igatahes tõugati Jakobson , Leonid Lentsmani-taoline vana kooli bolševik , hoopis kõrvale , tema asemele ilmusid platsi uued , Kalev Kogre ja Vaino Väljase sugused mehed . </s> </p></div2><div2 type="alaosa"><head> KIRIKUKELL </head>
<p> <s> Aeg-ajalt loen ma elulugusid – välismaiste ja minevikumeeste omi . </s> <s> Ja mind on alati hämmastanud , kui noorelt oldi täiskasvanud , aeti omi asju , teostati ennast kas valitud või juhuslikult või paratamatult sülle kukkunud erialal . </s> <s> Aga kui ma oma tudengieale mõtlen , siis võin nentida vaid üht – ainult puberteetlus ümberringi , ainult puberteetlus ja vistrikuliste noorukite kukepoks , ei muud . </s> <s> Ja üsna loomulikult moodustan ma ise osa sellest ümbrusest . </s> <s> Ja seejärel tuleb tahtmine süüdistada arengupeetuses nõukogude võimu ja nõukogude kooli , mis meid valvsalt kaua kammitsas hoidis , ning ega see väga vale vist polegi – totalitaarne võim ahistab kõike ja kõiki , ka noori . </s> <s> Kasvatati meid ju lasteaiast pihta nõnda , et endal midagi otsustada ei lubatud , isegi pioneerilaagrite luuremängudel näitas sulle rühmajuht , kuhupoole maapinda kraabitud nool näitab . </s> <s> Süsteem tõstis esile keskpärasuse , sõnakuulelikkuse ja nudipäisuse . </s> <s> Ja ega kuhugi areneda ju polnudki , kõigist pidid sirguma massiühiskonna mutrikesed , ning kas teadlikult või alateadlikult , ent nivelleeritud olla ei soovinud keegi . </s> <s> Puberteediseisus aga jättis noorukile pisikesegi omapära , olgu või lollustes , vahest sellest tulenes soov venitada see vastutustundetu iga pikaks . </s> </p>
<p> <s> Nõnda : puberteetlus kui protest , puberteetlus kui kaitsekilp võimu tõenäose omavoli ja nivelleerimispüüu vastu . </s> </p>
<p> <s> Ent teiselt poolt jätab säärane ennastõigustav võimusüüdistus pisut kohtlase mulje , omakasupüüdlik mõttearendus on ju siin kohe tabatav . </s> <s> Mugav oleks rääkida põlvkonnakriisist , leida pidurdatud arengu põhjusi sõjajärgsetes kehvades oludes , üldises ja eriti kvaliteetse toidu puuduses . </s> <s> Või viidata põhjamaiselt viletsale päikesele , mis lihtsalt ei küpseta küpseks ? </s> <s> Ja eriti suurejooneline oleks ajada kõik mingi globaalse kõvera kaela , spekuleerida oletusega , et küllap ühtedel kümnenditel ollakse mingitel astroloogilis-planetaarsetel põhjustel kaua puberteedid , teistel vähem . </s> </p>
<p> <s> Sissejuhatuse lõpetuseks olgu siiski nenditud , et kuuekümnendail koguni fetišeeriti noorust ja nooruslikkust , nagu seda on ikka tehtud kiirete muudatuste ja revolutsioonilistel aegadel . </s> <s> Igaühel oma trump , ja trumbiks sobib absoluutselt iga asi , tarvis vaid selle ümber palju kära teha , tarvis vaid see väärtusena välja pakkuda . </s> <s> Kommunistlik hierarhia venitab ametikohtade rotatsiooni pikaldaseks , punaätid olid hõivanud kõik kabinetid ja ei kavatsenudki neist loobuda , kuid kabinettidesse ihkasid ka ennast , oma ideaale ja rahvust müüvad noored . </s> <s> Nemad hakkasidki permanentses sissisõjas võimu ja privileegide nimel kuulutama , et noorus on hea . </s> </p>
<p> <s> Memuaaridega aga on niisugused lood , et ennekõike meenub see , mis tüütas , mis oli vastik . </s> </p>
<p> <s> Kas te olete kuulnud enam-vähem ühel ajal ülikoolis õppinuid vestlemas tudengipõlvest ? </s> <s> Vähemalt tubli kolmandiku jutust moodustavad nn vojennaja podgotovka ja Klaipeda sõjaväelaagri uljad mälestused , seejärel tulevad veidrad juhtumid kolhoosis või malevas , siis seiklused õllesaalis ja kohvikutes . </s> <s> Ja ometi oli neist esimene lausa ilge ning teine solvav – vojennaja podgotovkas valmistati neist , tulevastest haritlastest , kahuriliha , kolhoosis tööorje parteilise nomenklatuuri hüvanguks . </s> <s> Ehitusmalev kui nähtus vajab õige sügavat sotsiaalpoliitilist analüüsi , aga kindlasti oli see ühelt poolt ventiil , mis pidi auru välja lastes poliitilisi ja rahvuslikke pingeid maandama , ja teiselt poolt sorteerimisvahend , mis selgitas välja agarama ja teovõimelisema , kokkuleplikuma ja kaasa mängida tahtva kihi , kellest pidi tulema täiendus partei- ja komsomolikaadrile . </s> <s> Malev oli tollase üldise nudipäisuse taustal ootamatult salakavalalt peen ilming , nõnda et lausa imesta , kui alatult reatudengite romantika- ja suvejanu ekspluateeriti . </s> </p>
<p> <s> Aga minagi tahan oma " Tartu- ja Praha-mälestuste " esimeses osas järgida sama skeemi , mis kerkib mällu neil , kes aastakümneid hiljem üliõpilaspõlvest meenutusi veeretavad . </s> <s> Jutustan siis kolhoosist , malevast , vojennaja podgotovkast ja muust . </s> </p>
<p> <s> See oli 1968. aasta septembris . </s> <s> Olime õnnelikult asunud teisele kursusele , olime teist korda kolhoosis . </s> <s> Sedapuhku Ahjas , Tuglase-mail , samas kohas , mida kirjeldab " Väike Illimar " . </s> <s> Poliitika ja N. Liidu agressiivsus sekkus meie ellu , nagu see alati oli sekkunud . </s> <s> Tagantjärele tundub see mõnevõrra uskumatugi , aga me kandsime särke , mille seljale oli rasvapliiatsiga kirjutatud loosungid " Elagu Dubček ! " </s> <s> " Elagu Šikk ! " , lasksime elada kõigil Tšehhoslovakkia kompartei liidritel , karjusime hurraa tšehhidele ja slovakkidele . </s> </p>
<p> <s> See oli meie päris isiklik asi , me ei mõelnud ei armastusele , õppimisele ega riieteostmisele , veel vähem rikastumisele või kodu rajamisele , me mõtlesime Tšehhoslovakkiale . </s> </p>
<p> <s> Ja ma ei tea senini , miks meil ei tulnud ei selle ega järgneva pärast pahandusi . </s> <s> Kas töötas nuhisüsteem kehvalt ? </s> <s> Või kuulus see puberteetidele lubatud raamesse , meile andestati kui noortele ja rumalatele ? </s> <s> Mäletan Iffi , kes lisaks sellele , et kitarri saatel lauldes kõiki , aga eriti neidusid võlus , oskas kalligraafiliselt kirjutada , kes minu ja teiste väljamõelduid loosungeid meie särkidele maalis . </s> <s> Ja kõik need hüüdlaused olid nn riigivastased , ja just riigivastasuses oli meie identiteet . </s> <s> Mäletan Leelot ( " Leltsi " ) , kes punalippu taljelaiuse augu lõikas ja pühadust seelikuna kandis , ise oma võluvat naeratust naeratades . </s> <s> Mäletan meie lausa kõigele sülitavat barrikaadiuljust vihkamas nõukogude tanke ja kaitsmas Tšehhoslovakkia nn inimnäoga sotsialismi . </s> <s> Olgu öeldud seegi , et kogu esimese kursuse olime me mööda saatnud Tšehhoslovakkia muudatuste mõju all , ja siinjuures tuleb kiita Sirje Endre , Jaak Alliku , Peeter Vihalemma , Toomas Suti ja teiste poolt juhitud ülikooli komsomolikomiteed . </s> <s> " 2000 sõna " oli komsomolikomitees kogu aeg laual , igamees võis seda lugeda . </s> <s> Ka oli sealsete jutuajamiste põhiteemaks Tšehhoslovakkia , ikka ja jälle avaldati toetust TKP-le . </s> <s> Isegi ortodoksne kommunist Leida Loone oli äkki ärganud teisele elule , organiseeris ülikoolis salakoosolekuid , kus selgitas Tšehhoslovakkia valitud tee õigsust . </s> </p>
<p> <s> Oli kollane ja kuiv sügis , Lõuna-Eesti säras oma täies ilus . </s> <s> Kuu pilvitus taevas venitas tontlikult pikaks Illimari-mõisa varemete varjud , meie laulsime metsavendade , SSi ja eestiaegseid rivilaule . </s> <s> Ahjast kujunes mõneks nädalaks eesti hipluse pealinn , mida oma küllatulekutega ja kohalolekuga austasid tollal kuulsad protestiinimesed Päärn Hint , Johnny B. Isotamm , Peep Ilmet , Aleksander Müller , Kalle Mälberg ja teised , kes ju meie kursusel ei õppinudki . </s> <s> Viimane buss Ahjale väljus Tartust kell 23.40 , just kõrtside ja viinapoodide sulgemise ajal , meil võis aga terve öö saada külapoe müüjalt 3-rublalist Poola viina , mis kõigile maitses . </s> <s> Tarvitses vaid kaupluse tagauksele koputada , rubla rohkem anda , ja ketis ukse praost ulatas paljas naisekäsi koera ähvardava urina saatel sulle ükskõik mis kella ajal ihatud pudeli välismaist hundijalavett . </s> <s> See peibutas , see kutsus , aeg oli alkoholirohke , meile tundus , et igal juhul on ausam end põhja juua kui teha kroonukarjääri või sulanduda halli nõukogude massi . </s> </p>
<p> <s> Meie elasime räämas moonakamaja teisel korrusel , kuhu viis puretud astmetega ja käsipuuta kivitrepp , poisid olid köögis , tüdrukud elutoas . </s> <s> Põrandale olid laotatud õlekotid , need olid madratsiteks ja vooditeks . </s> <s> Ei hinnanud kolhoosi juhtkond neile poolvägisi kaela määritud odavat tööjõudu , ja ega ei pidanudki hindama , sest ma olen päris kindel , et meist oli rohkem kahju kui kasu . </s> <s> Ühele riiulile oli tõstetud kümneliitrine pang , kuhu iga külaline kaasatoodud joogi sisse valas , ja tekkinud kokteili kutsuti kas krambambuliks ( tuntud buršilaulu järgi ) või sumakaks , ja ma ei tea siiani , kas viimane nimetus oli juhuslik hetketuletis või olid sellelgi ajaloolis-etümoloogilised juured . </s> <s> Ja meie sumakas ei koosnenud sugugi ainult odavast vedelikust , õllest , ehkki õlu ju suuresti domineeris . </s> <s> Ämbrisse kallati ka kuiva veini ning sedasama hüva Poola viina " Cistka vodka vyborogo't " , aga samuti tollal populaarseid ja nüüd aegade hämarusse kadunud likööre ja nastoikasid nagu " Kännu kukk " , " Benediktiin " , " Šartröös " , " Jahimehe kibe " , " Lõunamaine " . </s> <s> Käis permanentne pidu , mida tagantjärele tuleb hinnata loomulikult vastutustundetuks , isegi hullumeelseks ja enesetapjalikuks , ning seda saab käsitleda kaheti : püüuks ületada puberteetsus ja saada täiskasvanuks ( sest täiskasvanud ju joovad ) ja püüuks säilitada oma puberteetsus ( sest joomine on ikkagi kahjulik ning korralikud ja ühiskonda imbunud täiskasvanud ei joo ) . </s> </p>
<p> <s> Ifi , praegu kõigile tuntud " Postimehe " ajakirjaniku , Andruse ning minu silma hakkasid Kärsa kiriku kellad . </s> <s> Kärsa oli maailmast ja Eestist unustatud kolkakülake meist mõni kilomeeter Räpina poole , sealne sibulkuplitega vene õigeusu kirik ( sajandivahetuse venestamise tüüpprojekt ) oli ateistliku surve tõttu paarteist aastat tagasi kinni pandud , kirikust kolhoosi viljaladu tehtud . </s> <s> Ja nagu kõik tollased hooned , oli seegi varemeteks muutumas . </s> <s> Kedagi ei huvitanud tohutu varandus – katustatud kiviseinad . </s> </p>
<p> <s> Aga kolm kella – suur , keskmine ja väike – olid tornis alles . </s> <s> Vaat , nende allatoomine oleks vemp , mis meie lõbuhimu rahuldaks ja mis meie pöörasele elule Ahjal väärt krooni paneks ! </s> <s> Aga kuidas kelli kätte saada ? </s> <s> Ühelt Tartus-käigult tõin ma kaasa tuttavalt alpinistilt pärit konksudega nöörredeli , mille ühe otsa me kiriku katusele viskasime . </s> <s> Konksud jäidki millegi taha kinni ja nöörredelit pidi sai üles ronida . </s> <s> Kähku olime katusel , nägime läbi võlviaukude viljakotte , mis vedelesid kiriku põrandal . </s> <s> Edasi torni pääses lihtsalt . </s> <s> Kolm kella rippusid konksude otsas , meie Ifiga tõstsime maha keskmise , pakkisime selle dressipluusi ja viskasime alla , ime , et see ei purunenud . </s> <s> Ju ei tehtud tsaariajal kirikukelli valmistades nõukogulikku haltuurat . </s> <s> Seejärel laskusime pöördtrepi kaudu alla , tahtsime ka kiriku ruumides ära käia , meid huvitas , mis on saanud altarist ja ikoonidest , ja loomulikult oli meie huvi ainult vaimne , mitte materiaalne . </s> <s> Kuid pääs kiriku eeskotta , kust kellatorn algas , oli silmatorkavalt sobimatute silikaattellistega kinni müüritud ja ehkki meil korraks välgatas idee müür maha lõhkuda ja edasi minna , loobusime me sellest , tõusime taas katusele , kust laskusime nöörredeli abil maapinnale . </s> </p>
<p> <s> Muidugi ei osanud me oma saagiga midagi peale hakata , olime vaid jahmunud , kui kerge vaevaga õnnestus üritus , mida me olime teostamatuks pidanud , vahest alustanudki vaid seetõttu , et end hiljem õigustada – proovisime küll , aga kahjuks ei tulnud välja . </s> <s> Tassisime raske kella moonakamajani ja tõstsime köögiriiulile , sumakapange kõrvale . </s> <s> Leppisime vaid kokku , et kella taguda ei tohi , muidu on meie lips läbi . </s> <s> Korralikumate tüdrukute survel otsustasime kella koguni järgmisel päeval torni tagasi viia . </s> <s> Mäletan Q-d , kes ähvardas prodekaanile kaebama minna juhul , kui kell torni tagasi ei saa . </s> <s> Toosama maalt pärit Q oli esimesel kursusel tulnud Leelo luuleõhtule Gogoli-nimelises raamatukogus . </s> <s> Pärast teatas ta Leelole : minagi tahtsin alul luuletajaks saada , aga nüüd , mil ma nägin , missugused need luuletajad on , mina küll luuletama ei hakka . </s> <s> Vaat , missugused olime meie , eesti filoloogid . </s> <s> Ja mitte Q ähvarduse teoks saamise kartuses , vaid oma südametunnistuse sunnil , otsustasime me kella järgmine päev oma õigele kohale riputada . </s> <s> Ja riputasimegi . </s> </p>
<p> <s> Ent öise Tartu bussiga jõudsid meile järjekordsed hipid , järjekordsed viinahimulised . </s> <s> Tõime külapoest kasti õlut ja mõned poolakad , kallasime kokku ning pidu võttis tuure . </s> <s> Loomulikult ei saanud me jätta kelkimata oma päevase vägiteoga . </s> <s> Tulijad imetlesid meie trofeed , kiitsid meie vahvat tegu , meenutasid oma pullitamisregistrit ja tõdesid , et sellist tempu pole nende elus ette tulnud , veel enam , nad pole kuulnudki , et kuskil oleks kirikukell maha võetud , kuigi mõnigi kord on kavatsetud seda teha , aga luhtaläinult , sest kirikutorn on kõrge , kell raske ja kirikuuks lukus . </s> </p>
<p> <s> Meile oli mett moka peale määritud , me olime uhked , et olime terves Eestis tuntud pullivennad üle trumbanud . </s> </p>
<p> <s> Aga siiski huvitav , missugune heli on kellal , kuidas ta lööb ? õrritasid meid kiitjad . </s> <s> Võtsime kella riiulilt alla , imetlesime käbikujulist tila , lasksime kellakumeruse pihta nipsu , seejärel klimberdasime alumiiniumkahvliga . </s> <s> Helises pikalt ja kaunilt , kõla meenutas kristallpokaalide kokkukõlksu . </s> <s> Jooming kestis , meie saavutus ununes . </s> <s> Teisedki soovisid endale õlale patsutada , oma vägitegudest rääkida . </s> <s> Hakkasime laulma ja äkki rebis keset ööd meie laulu hüsteeriline kellatagumine , mis äratas koguni tüdrukud kõrvaltoas . </s> </p>
<p> <s> Kellalöökide teravus ja valjus oli tüdrukuid pannud oletama , et me helistame köögis , sellest nende pahameel . </s> <s> Ometi taoti – nagu varsti selgus – paarisaja meetri kaugusel Tartu–Räpina ja Liiva–Mehikoorma maantee ristil , tähendab , täpselt Ahja küla keskel . </s> <s> Ja tagujaks osutus hiljem nii loorbereid kui sõimu ( rohkem sõimu ) teeninud poeet Pärka . </s> <s> Peatselt ilmuski ta kööki tagasi , kell vastu kõhtu ja meel hea . </s> <s> Nägin , kuidas kõigi majade akendes süttis valgus , teatas tulevane poeet . </s> <s> Heitsime õlekottidele pikali ja uinusime sügavasse unne . </s> </p>
<p> <s> Umbes kell seitse hommikul äratasid meid igal sammul nõmedalt tähtsat peremehehoiakut väljendavad viis meest , kes – nagu peagi selgus – moodustasid kohaliku kõrgema võimu . </s> <s> Oli kolhoosi esimees , kolhoosi partorg , külanõukogu esimees , miilitsavolinik ja keskkooli direktor . </s> <s> Kõige ägedam ja kiuslikum oli miilitsavolinik , kes lakkamatult kordas : viis aastat , viis aastat , organiseeritud rööv kolhoosi viljalattu , viis aastat istute trellide taga , tattninad ! </s> </p>
<p> <s> Teised olid mõistlikumad , ohkasid : poisid , millega te jälle olete hakkama saanud ! </s> <s> Olete häbistanud üliõpilase nime , süüdistas koolidirektor . </s> </p>
<p> <s> Kes tegi , kes konkreetselt , mida konkreetselt tegi , igaühe individuaalne süümäär saab selgitatud , vatras militsionäär . </s> <s> Ja tõesti , tõesti osa ( tühisem ja väiksem osa ) meie kursuse plikadest rõõmustas , et viimaks ometi oleme me vahele jäänud ja et nüüd on päevast päeva ja ööst öösse kestnud märulil lõpp . </s> <s> Kes kella alla tõid , viivad selle ka üles tagasi , otsustas kolhoosi partorg . </s> </p>
<p> <s> Õues ootas maastikuauto , kell kaasas , ronisime tagapingile . </s> <s> Rooli taha seadis end esimees , tema kõrvale asus partorg , rohkem inimesi autosse ei mahtunud . </s> <s> Kell ka võttis palju ruumi . </s> <s> Nõksatasime paigalt , sõitsime tol kargel hommikul läbi udu Kärsa poole . </s> <s> Oli hea meel , et klähvija võmm jäeti maha , olime autos koguni tema kohal ja asemel , olime üsna veendunud , et viie aasta vanglakaristusega meid nüüd ei nuhelda , aga kindlasti tuleb meil ülikooliga hüvasti jätta ja sõjaväkke minna . </s> <s> Kummati ei hakanud me üksteist süüdistama , et see oli sinu idee või et sina alustasid ja mina olen vähem süüdi . </s> <s> Olime pohmellis ja masendunud , kuid mitte alla andnud . </s> <s> Lahkumispeo teeme vägeva , tõotas Iff . </s> </p>
<p> <s> Korraga hakkas partorg pajatama oma tudenginalju . </s> <s> Nemad olid kolhoosipraktika ajal varastanud lamba , selle veristanud , naha nülginud ja lihast teinud šašlõkki , mida tollal veel ei tuntudki . </s> <s> Aga nemad ei jäänud vahele , nagu meie olime jäänud , kuigi ümberringi oli palju hüsteeriat olnud , neid oli kahtlustatud ja nende toonane elupaik läbi otsitud . </s> <s> Nad ei leidnud praevardaidki , teatas partorg . </s> <s> Esimehele meenus , kuidas nemad olid kolhoosišeffidena külapulma kontvõõrasteks tunginud , laua viinast ja sültidest lagedaks rookinud , kartulikotitäie söödavat-joodavat pulmast akna kaudu kaasagi varastanud . </s> <s> Aga ka meie ei jäänud vahele , täpsustas esimees . </s> <s> Partorgile oli jälle kord ammu , siis kui partorg polnud veel ei parteilane ega kommunistlik noor , üks Kalamehe-nimeline julgeolekutegelane oma töötõendit näidanud . </s> <s> Partorg lugenud mustas dušikirjas vene tähtedega " Kalamees " , rabanud julgeolekumehe käest töötõendi ja visanud selle talle vastu nägu , öelnud : ära sa siin oma kalamehepiletiga hüppa ! </s> <s> Partorg polnudki olnud kunagi kommunistlik noor , tema astunud pärast naisevõtmist otse parteisse . </s> </p>
<p> <s> Jõudsime Kärsale . </s> <s> Nöörredelit pole kaasas , sosistasin ma Ifile ja Andrusele . </s> <s> Esimees avas kirikuukse aidaluku , rohkem uksi polnudki , me nägime jälle suuri viljakotte , sedapuhku maapinnalt . </s> <s> Mitmekorruselisest altarist olid alles vaid kõveraks painutatud pildiraamide riismed , ikoonide asemel oli seintele söega rõvetsetud . </s> <s> Oli kirjutatud kogu eestikeelne ( vene kirikus ! ) neljatäheliste sõnade vara , oli joonistatud jõhkraid sekspoose . </s> <s> Eeskojas oli kellatorni viiva trepi ees silikaattellistest müüri suur auk lõhutud . </s> </p>
<p> <s> Pane tähele , et kivid on kukkunud trepi ja mitte eeskoja poole , järelikult ei saa meile seda lammutamist kaela määrida , täheldas Iff . </s> <s> Andrus jäi nagu esimenegi kord alla , tema ütles end kõrgust kartvat , meie Ifiga pugesime läbi müüriaugu ja tõusime teist korda tolmust ja tuvisitast keerdtreppi mööda madala kellatorni tippu , kellakambrini . </s> <s> Me olime udust kõrgemal , puude ladvad ja talumajade korstnad kerkisid otsekui piimjast merest . </s> <s> Keskmise konksu otsast oligi kell puudu , aga see oli meil kaasas . </s> <s> Riputasime kella oma kohale , vaatasime teineteisele otsa . </s> <s> Seda asja peaks kuidagi tähistama , ei juhtu just igapäev , et sind ülikoolist välja visatakse , ütles Iff . </s> <s> Muidugi peaks , aga kuidas ? küsisin mina . </s> <s> Lauluga , vastas Iff . </s> <s> Mina olen amusikaalne , Iff andis mulle suure kella rütmi ette , mina liigutasin suure kella tila , Iff hakkas ise keskmise ja väikese kellaga mingit meloodiat taguma . </s> <s> Seejärel Iff laulis , ja biitlite " Yesterdyd " , kõige sobivamat pala meie nukra meeleolu jaoks . </s> <s> Kiirustada polnud meil kuhugi , las ootavad seal all , ülikooli teatada jõuavad nad niikuinii , seda enam , et nõnda vara hommikul polegi kedagi dekanaadis telefonitoru võtmas . </s> <s> Helistasime kelli tükk aega , laulsime veel " We shall overcome'i " ning laskusime alla . </s> <s> Meil Saaremaal on vene kirikuid jalaga segad , ütles Iff . </s> </p>
<p> <s> Kirikuesisel väheldasel platsil ootasid meid kannatamatult tormakad baabad , Kärsna kunagise koguduse liikmed , kes agaralt ja täie andumusega hakkasid meie ees maani kummardusi tegema , ise ristimärke ette lüües . </s> <s> Naised kippusid koguni suudlema meie käsi . </s> <s> Kuulsime neilt , et nende kodukiriku kell pole löönud mituteist aastat nõnda pikalt ja meloodiliselt , vaid mõnikord valju tuulega on üksikuid helisid kostnud . </s> <s> Puhvaikades ja kirsavoides baabad pidasid meid ei vähemaks ega rohkemaks kui rõõmusõnumi toonud ingliteks , kes on saabunud maailma uueks ja paremaks looma , kes vahest kuulutavad Messiase tulekut . </s> </p>
<p> <s> Olime nagu puuga pähe saanud , peitsime käsi selja taha ja püksitaskuisse . </s> <s> Oli piinlik , et meist vanemad inimesed , pealegi naised , alandavad endid meie , puberteetide ees oma orjalikkusega , tülgastav oli mõtegi , et keegi puudutab su näppe ja peoselga märgade huultega . </s> <s> Kohkunult taganesime naiste ägeda pealetungi eest kirikuukseni , kuid kaugemale me minna ei saanud , sest esimees oli meie väljumisel kohe ukse lukku keeranud , et naised oma pühapaika sisse ei pääseks . </s> <s> Olime paarteistkümnest keevalisest ja palveid pobisevast naisest kotti võetud , olime seljaga vastu kirikuust , piiramisrõngast välja murda oleksime saanud vaid usinaid ründajaid ümber paisates . </s> <s> Meie käed haarati väevõimuga oma suude ette , oli üllatav , kui suur jõud peitus neis kondistes ja kõhnades naistes , kui nad meie käsi endi poole tirisid . </s> <s> Kel musimats antud , see jättis meid rahule ja varsti olime me vabad , istusime maastikuauto tagapingile ja sõitsime Ahja poole . </s> </p>
<p> <s> Ka niisugune on usk , ka niisugust tuleb austada , sõnas partorg , ja tundus , et ilma irooniata . </s> <s> Mina annaksin neile muttidele kiriku tagasi , nemad teeksid selle korda ja nõnda hoone vähemalt säiliks , aga raikom ei luba , raikom paneb mulle sule sappa , kui ma seda teen , ütles esimees . </s> <s> Jah , siin on kuulsa kirjaniku Friedebert Tuglase noorusmaa , tõdes partorg . </s> <s> Siin ta mängis , siin käis ta karjas , siin sirgus ta suureks , lisas esimees , osutas käega kahele poole teed . </s> <s> Ja siit mitte eriti kaugel , Võnnu pool on sama kuulsa luuletaja Gustav Suitsu lapsepõlvemaa , täiendas partorg . </s> <s> Kirjandusteadlased on oletanud , et pisike Suits ja pisike Tuglas võisid karjasepõlves kohtuda , näiteks võis mõni mullikas või lammas putku panna , pisike karjatsura läks teda otsima ja märkas teist pisikest karjatsura ; ei tea , kus küll minu lammas võiks olla ? küsis Tuglas ; ei tea , pole kahjuks näinud , vastas Suits , rääkis esimees . </s> <s> Kas on tõsi , et teie hulgas on kuulus luuletaja Leelo ? uuris partorg . </s> <s> On , aga tema küll pole kellalooga seotud , ütles Iff . </s> </p>
<p> <s> Siis hakkas partorg rääkima , kui kasin on küla kultuurielu , kui harva satuvad siia Suitsu- ja Tuglase-kanti tõeliselt tähtsad kirjanikud ning kuidas joomine , laostumine ja kõigele käegalöömine võtavad üha enam maad . </s> <s> Ja kujutad sa pilti , et need usklikud mutid on iga töö peale mihklid , nende õlul kolhoos püsibki , teised kõik on end põhja lakkunud , ka naised , ütles esimees . </s> </p>
<p> <s> Kui me autost väljuma hakkasime , andis partorg meile võimaluse kellapatt lunastada – tingimusel , et me korraldame Leelo loomingulise õhtu . </s> <s> Olime sellega paugupealt ja Leelolt luba küsimata nõus , uppuja haarab õlekõrrestki kinni . </s> </p>
<p> <s> Leelole õnnestuski pika pinnimise peale auk pähe rääkida ning õhinal algas kibekiire ettevalmistustöö . </s> <s> Muidugi ühinesid väärt kavatsusega meil külas olnud hipid , seda nad ootasid , et nemadki saaksid lahket abi osutada . </s> <s> Kuuldus suurejoonelisest luuleprogrammist jõudis Tartu kohvikute ja õllesaalini ning sealt saabus tõhus täiendus nii inimeste kui ideede näol . </s> <s> Kolhoos omalt poolt andis meie käsutusse terve laguneva kultuurimaja koos selles peituvate aaretega – neidude rahvarõivaste , punalippude , riigijuhtide portreede ja kommunistlike loosungitega . </s> <s> Iff maalis kuulutused , need kleepisime me küla käidavamatesse kohtadesse , viinapoe , keskuse ja keskkooli uksele . </s> <s> Leelo unustati sootuks , aga proovid järgnesid proovidele , kolhoositööle ei läinud me enam üldse . </s> <s> Õige mul asja , kultuur on ikkagi tähtsam maatuhnimisest , eriti külas . </s> </p>
<p> <s> Ja saabus päev , saabus õhtu . </s> <s> Saal oli tulijaist tulvil , ehkki enamiku publikust moodustasid keskkooli õpilased , kes olid direktori poolt sundkorras kohale käsutatud . </s> <s> Mina , kel puuduvad näitlejavõimed ja atraktiivsus ( või on see mul väga jämedakoeline ) , juhatasin vägesid , olin oma koolitamata häälega konferansjeeks . </s> <s> Meile viimasel hetkel meenunud Leelo sai lugeda ainult kaks luuletust – ühe alguses ja teise lõpus . </s> <s> Loomulikult kandis Leelo oma riigilipust seelikut , loomulikult olid meie särgid Tšehhi-meelseid hüüdlauseid täis kirjutatud . </s> <s> Meid võis füüsiliselt murda , kuid vaimselt alla andma ei saanud meid sundida keegi . </s> </p>
<p> <s> Iff laulis kitarri saatel eesti sõdurilaule , meie ansambel esitas metsavendade hümnigi , mille laulmise eest ühikaolengul ( kui asi jõudis dekanaadi kõrvu ) harilikult karistati ülikoolist väljaheitmisega ja sõjaväkke saatmisega . </s> <s> Alul olid plaanis koguni SS-laulud , kuid viimasel hetkel tuli meil aru pähe , ja neist me loobusime . </s> <s> Pole mõtet pärleid sigade ette heita , vabandasime endid omakeskis . </s> <s> Peale Leelo olid ülesastujaiks ainult poisid , ja me kandsime kultuurimaja panipaigast leitud rahvarõivaste seelikuid . </s> </p>
<p> <s> Siinkohal on tarvilik väike kõrvalepõige , muidu lähebki tekst liiga hoogsaks , ehkki sirgjooneline faabula ja kujutamine on seletamisest alati löövamad . </s> </p>
<p> <s> Päris kindlasti polnud meist kellelgi midagi eesti rahvuse ja rahvakultuuri vastu , nagu nende seelikute mõnitamise järgi võiks kahtlustada . </s> <s> Asi oli selles , et rahvarõivad kui märk oli meie jaoks tollal omandanud roomajalikkuse , allaheitmise ja marionetlikkuse , kokkuvõttes negatiivse tähenduse , põhjuseks pugejalikult juubeldavad laulupeod ja nende rongkäigud , rahvatantsuringide asjaarmastajalikkus ja tölplus , ning eks meeldis ju ka parteifüüreritele end avalikel esinemistel ümbritseda rahvariides neidudega , ja kõik see kokku oli muutnud rahvarõivad vastikuks . </s> <s> Rahvarõivaste õige ja tõelise Eesti-meelse tähenduse leidis taas üles meist vist ülejärgmine tudengite põlvkond , kes hakkas propageerima rahvarõivaid ( ja kogu rahvakultuuri ) , kuniks jõuti nõnda kaugele , et rektor Koop rahvarõivaste kandmise teatud puhkudel ( näiteks diplomite kätteandmisel ) keelustas . </s> <s> Ja samal ajal lõikasid Käbin , Vaino , Väljas , Rüütel , Ristlaan ja teised kroonupidulikel juhtudel uste ees linti katki ikka rahvarõivastes assistentide saatel , ka selles samas Koobi poolt juhitud ülikoolis ja Koobi juuresolekul , kui seal juhtumisi mõni uus hoone oli valminud . </s> <s> Ja samal piirkondliku ( õigemini märgilise ) keelu kehtimise ajal laulsid oode parteile ja Leninile ikka rahvarõivas koorid ja rahvariides isand Ernesaks alandas ennast orjalikult venestajatest ülemuste ees , samuti nagu meie ees olid endid alandanud Kärsa kiriku baabad , kes lõppkokkuvõttes ajasid õiget asja nagu vist ka Ernesaks . </s> <s> Tõeline dualism ! </s> <s> Jah , parteiideoloogid polnud sugugi nii lollid , nagu me tihti arvama kaldusime . </s> </p>
<p> <s> Aga mida veel me pakkusime seal loomingulisel õhtul süütule ja rikkumatule külapublikule ? </s> </p>
<p> <s> Oli elavatest inimestest figuur " Tööline ja kolhoositar " ( Muhhina skultpuuri parodeering ) , kuid sirbi ja vasara asemel hoidsime sirgetes käes Brežnevi ja Lenini portreid . </s> <s> Oli Kalle Mälbergi leivanumber " Nõukogude lennunduse ime " , mis pilas tollast propaganda superlemmikut lennukit TU-114 , mida tollal päevast päeva ajalehtedes ülistati . </s> <s> Rahvariides keerukujud tiirutasid ümber lava , susisesid ja susisesid , ei suutnud ega suutnud õhku tõusta , kuniks kõik hunnikusse lendas ja koos reisijatega ära põles . </s> <s> Stseen " Noore kaardiväe hukkumine " oli lahendatud rõhutatult jõhkralt ja väljakutsuvalt , kuna see teos oli kooliprogrammis . </s> <s> Oleg Koševoid mänginud Hannes Varblane tõusis surnust peast hauapõhjast üles ja sülitas mulle ( hitlerlikule timukale ) näkku ehtsat sülge , klaarides sel moel ka meie vahel paar päeva tagasi juhtunud arusaamatuse . </s> <s> Hiljem kahetsedes põhjendas Varblane mulle oma tegu täieliku ümberkehastumisega , nõnda et ükski lavaväline pidur enam ei toiminud . </s> <s> Vene tanke Prahas mängisime nii , et tormasime publiku sekka , vehkisime seal rusikatega , teatasime , et osutame internatsionaalset abi ja tänasime kutsujaid . </s> <s> Aga tundus , et sellest ei saada aru , ehkki meile endile oli number kole aktuaalne , sügav ja naljakas . </s> <s> Ansambel " Berjozka " tantse tantsisime me kolikambrist leitud punaloosungeid kandes , finaalis kahmasime jalge vahelt seeliku alt väikesed punalipud , mida me rõõmsalt lehvitasime . </s> <s> Üritasime korraldada koos publikuga rahvaste sõpruse paraadi , kuid õpilasi jälgivad õpetajad ja koolidirektor keelasid neil meiega ühinemise . </s> <s> Lõpus luges Leelo oma teise ja viimase luuletuse ning hoogne ja vaheajata üritus oli läbi . </s> <s> Mina konferansjeena püüdsin publikult plaksutust välja meelitada , aga aplausi ei järgnenud , jahmunud pealtvaatajad lahkusid nõutult ja vaikselt . </s> <s> Vaid mõni eriline luulesõber tuli Leelo juurde luulekogusse autogrammi soovima . </s> <s> Meid isegi ei noomitud , ju olime ületanud igasugused piirid . </s> </p>
<p> <s> Ühelt poolt olime me rahul , teiselt poolt hing ikkagi kipitas . </s> <s> Kord märkasin sügisesel kolhoositeel morni partorgi , kes mu tervitusele ei vastanud , pilgu eemale pööras . </s> <s> Esimees ja koolidirektor ei andnud endid enam üldse näole , vaid külapoe ees tolgendav miilitsavolinik tundus kahtlaselt rõõmus olevat , noogutas meie möödumisel , et nii-nii , täpselt nõnda oligi ta arvanud . </s> </p>
<p> <s> Nagu aasta tagasi Savikotiski , nii pidime ka Ahjal lõpparve tegemisel ise peale maksma – olime söönud palgast rohkema raha eest . </s> <s> Kerkis oletus , et vahest meid nöögitakse kirikukella ja loomingulise õhtu pärast . </s> <s> Aga söakust arveid ja palgalehti kontrollima minna ei olnud . </s> <s> Kõik jäigi õhku rippuma , vaid paar aastat hiljem küsis minult juhuslikul tänavakohtumisel prodekaan , kas on tõsi , et ma olevat ühe kella varastanud . </s> <s> Näitasin talle kella oma randmel ja ütlesin , et see pole varastatud . </s> <s> Ei , ei , ma pidasin silmas üht kiriku- , mitte käekella , täpsustas prodekaan . </s> <s> Mitte kohe ei tule meelde , valetasin mina . </s> <s> Hea küll , kui te rääkida ei taha , aga ükskord saan ma niikuinii kõik teada , sõnas prodekaan ja kõndis edasi . </s> </p>
<p> <s> Vahest juhtub ta neid ridu lugema , siin on kõik ausalt üles tunnistatud . </s> </p></div2><div2 type="alaosa"><head> 4 : 2 , AUGUSTI EEST ! </head>
<p> <s> Aprillis 1969 toimusid jäähoki maailma- ja Euroopa meistrivõistlused Stockholmis . </s> <s> Tšehhoslovakkia koondis võitis N. Liidu tulemusega 4 : 2 , see põhjustas tohutu rõõmu , loosungite all " 4 : 2 , AUGUSTI EEST ! " toimus veel samal ööl Prahas hiigeldemonstratsioon , mis lõppes veidi ootamatult – kividega pilluti puruks N. Liidu saatkonna ja " Aerofloti " hoonete aknad . </s> <s> Paljud kahtlustasid N. Liidu poolt organiseeritud provokatsioone , oletati , et rahva viijad nende majade ette ning esimeste kivide viskajad olid KGB või GRU agendid . </s> <s> Igatahes lõikasid juhtunust suuremat kasu okupandid – nad lasksid Tšehhoslovakkia kulul panna endile uued aknad , lasksid majad korralikult remontida , tšehhidele ja slovakkidele algas tollest kuust Husaki närune ajastu . </s> <s> Korralagedus Prahas oli ajendiks Kremlit nii või teisiti kogu aeg häirinud Dubčeki lõplikule mahavõtmisele ning TKP Keskkomitee ja TKP Praha Linnakomitee puhastamisele nn ebatervest elemendist . </s> <s> Dubček küüditati Ankarasse suursaadikuks , kus ta kohusetundliku riigiteenistujana distsiplineeritult oma asju ajas , kordagi eksimata vaikusnõude vastu , kordagi sündmusi kommenteerimata . </s> <s> Ent truuduski ei päästnud teda . </s> <s> Mõne aja pärast visati Dubček parteist välja , paigutati tagasihoidlikule ametipostile , nimelt sekretär-masinakirjutajaks . </s> <s> Ja sedagi tööd tegi tuline reformaator tervelt kakskümmend aastat sõnakuulelikult , usinuse ja hoolega , kuniks sametrevolutsioon mehe taas kõrgele tõstis . </s> </p>
<p> <s> Mõni päev pärast Tšehhoslovakkia – N. Liidu jäähokilahingut olin mina Ifi toas Leningradi maantee vanas poiste ühikas , toa number oli 537 , ja see on meie jutus oluline . </s> <s> Tegime vojennaja podgotovka jaoks nn karta fantazii'd , tähendab , me võisime ise kujutada mägesid , linnu , raud- ja maanteid , jõgesid , järvi , soid , meresid , lennuvälju , kasarmuid , polügoone ja muud , millest maastik ja maailm koosnevad , oli vaid üks tingimus – me pidime kasutama kõiki topograafilisi märke , millised üldse on vene sõjaväe kartograafias olemas . </s> <s> Töö ise oli mahukas , värvimine ja juttide vedamine kulutas palju aega , ja töö oli rohkem füüsiline , ei nõudnud mingit vaimset pingutust . </s> <s> Meil oli õllekast laua all , sõimasime Vene armeed , oma paremaid ja halvemaid ohvitsere , rüüpasime ja tegime . </s> <s> Sõjavägi ja ropendamine on kokkukuuluv paar , ülikooligi vojennaja kafedras oli kujunenud hüvaks kombeks pruukida sõnu ja väljendeid , mida mujal naljalt ei kasutatud . </s> <s> Meie rivilauluks oli eestikeelne " Türa persse ja pussnuga silma ... " , seda rõkkasime me täie hasardiga , kui Riia tänaval või Anne luhal at-tva tegime . </s> <s> Karta fantazii'gi puhul oli ropendamine traditsiooniks ja kohustuslik . </s> <s> Nõnda me kirjutasime jõgedele nimeks Munnaja , linnadele Vitovsk , mägedele pik Perse . </s> <s> Esitasin need obstsöönsed detailid realismi huvides , samuti näitamaks , kui eemal oli Eesti elust ja eesti keelest vojennaja kafedra . </s> <s> Nad polnud vist sisse seadnud oma nuhisüsteemigi , nad ei suvatsenud vist kuulata ka isehakanud pealekaebajaid , milliseid kindlasti aeg-ajalt tekkis . </s> <s> Nad ei pidanud meiesugustest hotentottidest lugu , ja neil oli nõnda lihtsam . </s> </p>
<p> <s> Täiesti juhuslikult oli see ka jäähoki maailmameistrivõistluste viimane päev . </s> <s> Meie ees laual mängis patareiraadio , ühe kõrvaga kuulasime Stockholmist Gunnar Hololei otsereportaaži viimaselt kohtumiselt Kanada – N. Liit . </s> <s> Tabeliseis oli põnev – viigi või kaotuse korral pidanuksid venelased rahulduma pronksmedalitega , võidu puhul tulnuks nad ikkagi maailmameistriks vaatamata lüüasaamisele Tšehhoslovakkialt . </s> <s> Vaid Euroopa meistritiitel oli N. Liidule kaduma läinud , aga maailm on suurem kui Euroopa , ja seda innukamalt mängiti Kanada vastu , kuna võidu korral ootasid kodus mehi ordenid ja ülendamised . </s> <s> Oli ju enamik N. Liidu hokitähti sõjaväekirjas , auastmega ja puha , kes leitnant , kes seersant , kes koguni polkovnik . </s> </p>
<p> <s> Vojennaja podgotovka oli vastik , oi kui vastik . </s> <s> Ehk vastikum kui päris sõjaväe sundaja teenimine , sest vojennaja podgotovka toimus sinu keskkonnas , su mälestused polnud tuhmunud , su taju ja ergud polnud halvatud . </s> <s> Kuus päeva nädalas olid sa Tartus lõbus üliõpilane , seitsmendal samas Tartus tovarištš student . </s> <s> Päris sõjaväes olles olid sa löönud ukse enda järel kaheks aastaks plaksti kinni , unustasid kodu , Eestimaa ja tsiviilelu , andsid viimases kirjas oma tüdruku vabaks ( et olla alustaja , sest sa kartsid , et muidu võtab ta endale vabaduse ise ) ja tegid kõik nõutud tobedused kaasa , su mõtlemis- ja hindamisvõime ruineerusid kähku , sa muutusid robotiks ning jäid ootama demobiliseerumist . </s> <s> Vojennaja podgotovka puhul aga tõusid sa hommikupimeduses Riia mäele , sisenesid tsaariaegsesse koolimajja ( kus muide olid käinud Tuglas ja Suits ) , mille ees olid punakomandöride Korgi ja Kuke täitornidega kujud , asusid rivvi ja karjusid loendajale-kontrollijale vastuseks , et oled kohal . </s> <s> Kafedrasse sisenemine oli samm ühest maailmast teise , juba lävel tundsid sa ennast otsekui sitaga kokku määrituna . </s> <s> Ja kui aknast välja vaatasid , nägid tavalist Tartut sellisena , nagu see su sündimisest saadik on olnud . </s> <s> Taksopark üle tänava ja Riia maanteel vuravate busside tuttavad numbrid äratasid loendamatuid assotsiatsioone . </s> </p>
<p> <s> Siiski leidus üliharvu erandeid , üksikud poisid tundsid ennast ajutises armeekeskkonnas otsekui kalad vees , nemad avastasid selles tuimas , mõttetus ja kuuletumist väärtustavas kroonusebimises loogika ja eneseteostusvõimaluse . </s> </p>
<p> <s> Ülikoolis oli palju liidreid , neid jätkus igale tegevusalale , aga huvitav oli see , et isikuti nad peaaegu ei kattunud . </s> <s> Kes vedas ühikaloenguid , kes vedas õllesaalimänge , kes õhutas bändi tegema või bridži taguma , kes torkis tagant klubi- ja esinemisvärki . </s> <s> Oli ÜTÜ-ringide , maleva- ja komsomolijuhte , ornitolooge ja kaugmatkajaid , ning kõik nad rahmeldasid üksteisest lahus , vaid komsomolikomitee püüdis olla mingiks katusorganisatsiooniks , kuid nad ei tulnud selle ülesandega toime , ehkki ise arvasid , et tulevad . </s> </p>
<p> <s> Ent päris kummalised liidrid kerkisid vojennaja podgotovka liinis . </s> <s> Nemad siiski määrati ülalt ning ohvitseridel oli silma ja kogemusi , teadsid , keda määrata . </s> <s> Harilikult olid need igerikud , lühikest kasvu poisid , kes mujal olid täiesti varju jäänud . </s> <s> Ja nemad juba ei jätnud kasutamata neile ootamatult sülle kukkunud šanssi , täitsid eestlasliku pugejalikkusega oma kupjakohustust . </s> <s> Oli päris harjumatu , kui äkki su roodu- või rühmavanemaks tõstetud muidu vagur kursusekaaslane , kellele sa varem polnud tähelepanugi pööranud , sulle kafedras käratas , et miks sa ilmast ilma hilined või et särk peab olema kõrini kinni nööbitud või et suitsetamiseks on ette nähtud kindel koht või et miks sa seda Ameerika tanki pole selgeks õppinud , teed meie roodule häbi . </s> </p>
<p> <s> Ent nende erandite hulgas , kes vojennaja podgotovkast vaimustusid , oli eestimeelseidki , mäletan , kuidas Istvan mulle vahetpidamata kordas : just seda on Eestile vaja , õpi , õpi vojennajat , las okupant annab meile väljaõppe , küll me kunagi talle kas metsavendadena või Eesti regulaararmees näitame ! </s> <s> Need poisid tegid vojennaja podgotovkale lisaks veel ise suure saladuskatte all Tähtvere metsas rivi- ja maastikuõppusi , ja loomulikult olid seal käsklused eestikeelsed . </s> <s> Paadunud tsivilistina ei mõistnud mina neid poisse , aga kakskümmend aastat hiljem , umbes Tšehhoslovakkia sametrevolutsiooni ajal , ülendas pagulusvalitsuse sõjaminister Istvani koloneliks . </s> </p>
<p> <s> Aga sai ka nalja , ja neid nalju meenutame me tihti kaetud laua või õllekruusi taga . </s> </p>
<p> <s> Hommikuse loenduse järel toimus juuste pikkuse kontroll , seda teostas isiklikult kafedra ülem polkovnik Voinov ( ja täpselt niisugune oligi ta perekonnanimi , pole aga välistatud , et see oli pseudonüüm ajutiseks kasutamiseks ohtlikus olukorras ) . </s> <s> Esimene šerenga astus sammu ette , Voinov uuris hoolega kuklaid , lubatud karvapikkus oli poolteist sentimeetrit . </s> </p>
<p> <s> Oli hipluse aeg , paljudel lehvisid juuksed õlgadeni , habet ei suvatsetud piirata . </s> <s> Pjedestaalile oli tõstetud loomulikkus ja ehtsus . </s> <s> Teine šerengagi vapraid üliõpilassõdureid liigutas ennast , et polkovnik pääseks selja taha riiklikult tähtsat asja ajama . </s> <s> Tavaliselt sorteeris ta välja tosinkond poissi ( ja miskipärast mitte kõiki ) , kel juuksed olid pikemad ustaavi järgi lubatust , küsis , kes neist on varem sõjaväes olnud , määras tolle komandöriks ja andis käskluse minna juuksurisse . </s> </p>
<p> <s> Mitmel korral sai nn karvaste komandöriks minu bridžipartner Enn Koppel , kes oli kibekiire teatama , et tema teenis N. armees välja seersandipagunid , tihti kuulusin õnnelike väljasõelutute hulka minagi . </s> <s> Igatahes kandsin ma alati pikki juukseid , ja ma olin pettunud , kui Voinov õnge ei läinud , minu distsipliini õõnestavast kuklast peatumata möödus . </s> <s> Koppel polnud suu peale kukkunud sell , ülesande saanud , pöördus ta enam-vähem korrektses vene keeles ja määrustikupäraselt seltsimees kateedrijuhataja poole ning selgitas , et me oleme vaesed üliõpilased , stipipäev on ammu möödas ja meil ei ole juuksuriraha . </s> <s> Voinovil oli kindrali tõrrepõhjabass , just sellega ta kuulutas , et tšipuhhaa , niisugusest hädast saab kergesti üle ja raha pole mingi küsimus , on kukepea . </s> <s> Mees toppis lihavad ja kangelt painduvad näpud frentši rinnataskusse , tõmbas sealt ordenite kõlksudes välja esimese ettejuhtuva kupüüri , mis oli näiteks kahekümne viie rublane või veelgi suurem . </s> <s> Iialgi ei pannud ta raha tagasi , ei otsinud peenemat . </s> <s> Ja see oli tollal koletu summa , juuste lõikamine maksis siis ainult kakskümmend kaks kopikat , täpselt sama palju kui kann õlut . </s> <s> Raha käes , rivistas Koppel meid , karvaseid , üles ning rivikorras ja uljalt marssisime me mööda Riia tänavat nii kaugele , kui kafedra akendest oli paista . </s> <s> Edasi unustasime selleks päevaks kafedra ja kafedra unustas meid , meie ootasime pisut õllesaali avamist ja seejärel suundusime sinna tudengipühamusse . </s> <s> Polkovnikult saadud rahaga olime me päratu rikkad , stipendiumi suurus oli siis 35 rubla kuus ja ühe rubla eest said toona õllesaalis maitsva karbonaadi , kaks õlut ning üle jäi veel kopikaid selle päeva kõigi ajalehtede tarvis . </s> <s> Nädal hiljem püüdsime hommikusel rivistusel jälle juuksuritoimkonda sattuda , kuid – nagu juba öeldud – alati see ei õnnestunud . </s> <s> Ja ma ei oskagi öelda , kas meie viilimine ja sõduritrikid nähti läbi või jäid meie puudumised tundidest ja väljaõppest üldises segaduses tõesti kahe silma vahele . </s> <s> Pole ka päris võimatu , et seltsimees kateedriülem tegi pisut pulli või et löödi lihtsalt käega , ah , eesti poisikeste jama ! </s> <s> Nõnda me lürpisime siis okupandi armust õlut , kui teised keerukat sõjateadust tudeerisid , ja pidasime endid nutikateks vendadeks . </s> </p>
<p> <s> Meenub teinegi juhtum , sedapuhku GO ( tsiviilkaitse ) eksamilt . </s> <s> Enam-vähem terve meie rühm ei viitsinud telliskivipaksust tobedat käsiraamatut pähe tuupida , vist Jaak Villeri ettepanekul otsustasime selgeks õppida ühe ( esimese ) pileti ja sellegi viiest küsimusest ainult neli . </s> <s> Tuli eksam , istusime auditooriumis , mille seintel rippusid pildid aatompommiplahvatusest ja varjenditest , klaaskappides lebasid müstiliselt jõledad gaasitorbikud ja tublisti müstilisemad kummiülikonnad , seinte najale kaldu nõjatusid kanderaamid , kargud ja lahased . </s> <s> Kuivetu ja emotsioonideta major ( kelle nimi on ununenud ) kutsus meid ükshaaval tähestiku järjekorras ette oma laua juurde . </s> <s> Kutsutu võttis laualt eksamipileti ning sõltumata selle numbrist ja esitatud küsimustest hakkas konarlikus vene keeles vastama esimest , kokkulepitult pähetuubitud piletit . </s> <s> Et GO on üleriiklikult väga tähtis asi ja et Leonid Iljitš Brežnev isiklikult rõhutas GO üleriiklikku tähtsust kõnes , mille ta pidas selle ja selle sõjaväeakadeemia lõpetajatele sel ja sel kuupäeval , ning samuti on GO üleriiklikku tähtsust allakriipsutatult rõhutatud neis ja neist parteidokumentides . </s> <s> Et lööklainest tunduvalt kahjulikum on kiirgus , mida pole ei näha ega kuulda , mida ei saa näpuga katsuda ja mis ei lõhna . </s> <s> Et kõigepealt evakueeritakse lapsed , naised ja vanurid . </s> <s> Et ameeriklased aretasid sel ja sel aastal täpselt nii mitu tonni mürgiseid rotte , et elajad salaja N. Liidu rahuarmastavates linnades lahti lasta . </s> <s> Et seda ja seda marki tankiga võib nii ja nii mitu tundi pärast nii ja nii võimast aatomilööki plahvatuse epitsentris vabalt ringi tiirutada . </s> <s> Silmagi pilgutamata tänas major vastuse eest , kirjutas oma päevikusse hinde , mida ei vastaja ega meie alul teada ei saanud . </s> <s> Seejärel kutsuti ette tähestikus järgmine , too võttis suvalise pileti ja rääkis eelmisega täpselt sama juttu ning nõnda kordus kõik taas ja taas . </s> <s> Kui minu R-ni jõuti , oli tekst mulle juba pähe kulunud , aga ma ei saanud öelda , et arvan sama , mida eelkõnelejad , et papagoitamisel pole mõtet . </s> <s> Mäng on mäng ja reeglid on reeglid , minagi vuristasin selle tata-lata ette , major tänas mindki korrektselt . </s> <s> Ja nõnda kuni lõpuni . </s> <s> Kui kõigil oli eksam antud , rivistas major meid üles , hõikas tähestiku järjekorras nimesid , hõigatu astus sammu ette , kuulis , et on eksami eest saanud hinde " neli " , vastas " Služu Sovetskomu Sojuzu ! " ning läks rivvi tagasi . </s> </p>
<p> <s> Mida võis mõelda küll too major ? </s> <s> Võib kihla vedada , et ta oli kõigest tüdinenud ja tema ainsaks sooviks oli kõigi ja kõige pihta sülitada . </s> <s> Armee , mis ei sõdi , võõrandub kähku ja majoritki valdas sügavalt venepärane tunne , mida nimetatakse pohuismiks . </s> <s> Aga ta pidi looma vähemalt näilikkuse , et eksam käib , tudengid vastavad ja tema kontrollib teadmisi – kes teab , kes auditooriumi ukse taga pisut ( pikalt ei saa ) kuulatab . </s> <s> Ja las kuulataja tababki ära kogu absurditeatri , näilikkus rahuldab kõiki , ka marssalist kaitseministrit ennast . </s> <s> Ja näilikkuse pakkusime majorile meie ise . </s> </p>
<p> <s> Olen üsna veendunud , et täpselt sama süsteemi järgi töötas kogu punavägi ning major suhtus meisse kui asja tuuma mõistvatesse saatusekaaslastesse ja liitlastesse . </s> <s> Hiljem pöördusid majori poole poisid , kes said kõrgendatud või nimelisi stipendiume ja kellele " neli " matriklis tähendanuks tagasilangust reatudengite hulka , ning major olnud lahkelt nõus " neljad " " viiteks " parandama , vabandanud veel , et ta ei saanud kogu rühmale " viisi " kirjutada – ne položeno . </s> <s> Ja ehkki ma pole N. armees rohkem teeninud kui neljanda ja viienda kursuse vahel Klaipedas ülikooli sõjaväelaagris kaks suvekuud , olen ma kindel , et samasugusel tühikäigul müristas kogu too savijalgadel hiiglane ning et Läänes hinnati N. Liidu löögivõimsust üle . </s> <s> Punased sõjardid just sellepärast suurt sõda ei alustanud , kuigi nad tahtsid väga maailma vallutada , et neil oli pisut aimu tegelikust olukorrast armees . </s> <s> Olin ju minagi nagu kõik ülikooli lõpetanud poisid kuskil ( ja vahest koguni Pentagonis ) kirjas kui N. vanemleitnant reservis , aga ma ei oska ja ma ei ole eales osanud ei püssi lasta , ei kirsavoide nartsu ümber jalalaba keerata , ma ei tunne ega ole ka iial tundnud käsklusi ja relvastust , ma ei tea isegi , kuidas gaasitorbikut pähe tõmmatakse . </s> <s> Kui ma näen sõjaväevormi , eriti vene oma , siis valdab mind põlgus . </s> <s> Ja oma leitnandipileti saatsin ma GENf-49sse , ma pole isegi huvi tundnud , mis sellega seal peale hakati . </s> <s> Kummati olid minulgi vojennaja podgotovkas " neljad-viied " , tundides ohvitseri küsimustele vastates pugesin mina ( nagu ka paljud teised ) kehva vene keele oskuse varju , ja seda aktsepteeriti . </s> </p>
<p> <s> Ma tahan selle kõigega öelda , et ehkki vojennaja podgotovka oli vastik , polnud vastikud ainet andvad umbkeelsed ohvitserid , nemad olid üsna inimlikud , ja lurjuseid oli nende hulgas ainult kaks . </s> <s> Ja minagi võtsin osa vägevatest pidustustest ja nn igavesti rändava punalipu kafedrasse toomisest , kui TRÜ sõjaline kateeder tunnistati Baltimaade parimaks . </s> <s> Meie ohvitserid olid bluffinud keskmiseks hindeks 4,18 , teiseks jäi Tallinna Polütehniline Instituut hindega 4,17 ja kolmas oli Läti Riiklik Ülikool ainult 3,87 ga . </s> <s> Vaesed Läti õppejõud ei tihanud vist kõvasti valetada , veelgi tahapoole jäi Vilnius . </s> <s> Meie kafedra ohvitserid hakkasid hiilgava võidu järel ja Lenini 100. juubeli puhul taotlema matka mööda Lenini radu – Soome , Prantsusmaa , Šveits , Poola . </s> <s> Neile see ka lubati , ainult et marsruut muudeti idasuunaliseks – Leningrad , Moskva , Šušenskoje – , millest mehed loobusid . </s> <s> Seejärel soovisid kateedri ohvitserid alla neelata ka EPA , kus poisid olid sõjalisest priid . </s> <s> Kui üritus oleks õnnestunud , oleksid õppejõud kõvasti kuppe juurde saanud , Voinovi papaaha oleks kenasti täiendunud lampassidega , temast oleks kindralmajor tehtud . </s> <s> Perspektiivid olid meestel kaunid , toetus kavatsusele kõrge ja vägev , kuid mulle teadmata põhjusel läks ettevõte luhta . </s> </p>
<p> <s> Aga meie jutt hokist ja karta fantazii'st on pooleli . </s> <s> Muide , topograafia õppejõud alampolkovnik Lvov oli kateedris üks sümpaatsemaid , käisime temaga väliõppusel Anneluhal . </s> <s> Tema oli loomulikult mundris , meie ametlikuks vormiks olid puhvaika , vatipüksid , kirsavoid , portupee ja nõukogulik sini-puna-valge tekkel . </s> <s> Meil olid koguni automaadid , ainult et nende torud olid läbi puuritud . </s> <s> Ikka võtsin ma relva valele õlale , alul teadmatusest , hiljem meelega , sest Švejki-mängimine lõi võimaluse jääda keset õilmitsevat militaartotrust iseendaks . </s> <s> Ka marssi alustasin ma alati vale jalaga , kuigi õige rivi oli mul juba keskkooli võimlemistundidest selge . </s> <s> Ja ikka käratas mu peale äkki rühmavanemaks edutatud kursusekaaslane , et ärgu ma tehku häbi . </s> </p>
<p> <s> Sõitsime kateedrihoovist välja , meie olime presendiga kaetud autokastis , Lvov juhi kõrval kabiinis . </s> <s> Esimene peatus oli Jaama tänava viinapoe ees , Lvov käis seal sees ära , läks siis kabiini tagasi ja sõit jätkus . </s> <s> Anneluhal ei hakanud me rividrilli tegema , orientiire määrama , kaevikuid kaevama , isegi mitte mööda maad roomama või vaenlase kaevikuid vallutama . </s> <s> Tegime lõkke ja võtsime tule juures viina , jällegi okupandi kulul . </s> <s> Oli mõnus , Lvov pajatas oma sõjameheteest , ta olevat olnud teeninud Argentiinas , Etioopias ( keisri ajal ! ) ja mujal , ma loodan , et ta ei luisanud . </s> <s> Mäletan , et mina veel küsisin , kas teie , seltsimees alampolkovnik , olete nõus vägede viimisega Tšehhoslovakkiasse , mille peale teised poisid pahandasid minu peale , et ärgu ma pärigu tobedusi , asetad ohvitseri piinlikku olukorda . </s> <s> Küsimus jäigi vastuseta , ja mulle tundus , et Lvovile asjade niisugune käik meeldis . </s> <s> Igatahes ei tõtanud ta oma truudust väljendama , ehkki võimalus selleks oli . </s> <s> Viin joodud , kirjutas Lvov meile oma päevikusse kõigile " viied " , kuulutas selle õppuse teemaks nn keele toomise vaenlase tagalast , me istusime autokasti ja sõitsime kafedrasse . </s> </p>
<p> <s> Nii , meie Ifiga maalisime ühikatoas jõgesid ja järvi , linnu ja raudteid , raadiost tuli reportaaž Kanada ja N. Liidu kohtumiselt , seis oli viigiline . </s> <s> Meil sai õlu otsa , Iff läks poodi lisa tooma . </s> <s> Ma lähen vaatan seni matši telekast , ütlesin ma Ifile . </s> <s> Olgu , televiisoriruumis kohtume , vastas Iff . </s> </p>
<p> <s> Üliõpilaselu naljakama peatüki moodustasid ühised hokivaatamised . </s> <s> Tolle võitlusliku ja atraktiivse ala maailmameistrivõistlused toimusid igal aastal ( v.a olümpia puhul , mil oli aga tohutult põnevam ) , üliõpilasaeg oli viis aastat pikk , seega kujunes kooris kaasaelamisest kaunis traditsioon . </s> <s> Leningradi maantee vanas poiste intris asus telerisaal teisel korrusel , saalis oli paarteist rida kontoritoole , lopsakas palm ja postamendile tõstetud mustvalge pildikast , riiklik omand . </s> <s> Esimesed kaks rida olid varakult hõivanud vene poisid , ülejäänuis röökisid eestlased . </s> <s> Summ rahvast seisis tooliridade taga püsti , nendegi hulka oli sattunud üksikuid hilinenud venelasi . </s> <s> Nagu tavaliselt , oli eestlastest enamus N. Liidu vastu , see oli kohustuslik pidev hoiak , kuid tookord oli niigi poliitilisel asjal hokil küljes veel rõhutatult poliitiline maik – viigi või kanadalaste võidu korral tulnuksid maailmameistriks tšehhid-slovakid , kelle riik oli N. Liidu poolt okupeeritud ja kes paar päeva varem olid võitnud N. Liitu tagajärjega 4 : 2. </s> </p>
<p> <s> Rõkkasid poolehoiuavaldused , kisati valjemini kui staadionil , kuuldus hüsteerilisi karjatusi ja mõnitavat vilet . </s> <s> Venelased toetasid N. Liitu , eestlased Kanadat . </s> <s> Vastastikku lennutati tigedaid repliike , kostis tuttavaid süüdistusi fašistõ ! ja russkaja svinja ! , pinged olid äärmuseni üles köetud , kuid käsikähmluseni polnud jõutud . </s> <s> Mina nõjatusin õlaga vastu uksepiita , äkki saabus vaikus , nii ekraanil kui saalis , mängki katkes . </s> <s> Saaliuksele ilmus Iff , kes ütles mulle , et õlled on toodud , need pani ta kõrvaltuppa , sest tema toa uks on lukus ja võti kadunud . </s> <s> Seejärel hõikas Iff vaikuses üle saali : kelle käes on 537. toa võti ? </s> </p>
<p> <s> Minu kõrval nihelev higine ja hasartne vene poiss karjatas Ifile vene keeles : ah sina , lurjus , oled kanadalaste poolt ! </s> <s> Ja lõi Iffi rusikaga näkku , Iff kukkus uksest välja koridori . </s> <s> Vene poisi kõrval seisis veel teinegi vene poiss , aga see sai ilmselt eesti keelest aru ning kutsus lööjat vene keeles korrale : loll , mis sa tegid , teine küsis ainult võtit ! </s> <s> Ah sina , raibe , oled ka fašistide poolt , käratas lööja ja äigas valusa hoobi oma rahvuskaaslasele otse näkku , seegi poiss kukkus maha , ja minu jalgade ette . </s> </p>
<p> <s> Iff oli aga end juba püsti ajanud . </s> <s> Ta oli ülikoolis populaarne sell . </s> <s> Tänu lahedale iseloomule , laulmisele ja kitarrimängule oli tal palju sõpru ja poolehoidjaid , keegi eestlastest astus Ifi kaitseks välja ja niitis venelasi ja venelust kirudes solaarsirgega kaklust alustanu jalust maha , see prantsatas kõhtu kinni hoides oma ohvrile selga , jällegi minu ette . </s> <s> Rebjata , na pomoštš , naših ubivajut ! karjatas lösakil riiukukk ning esiridadest tõusid vene poisid ja hakkasid ähvardades liikuma meie poole . </s> <s> Vahekäigus seisvad eestlased ei lasknud neid edasi , ja seejärel puhkeks üleüldine lööming , mis lõppes televiisori , toolide , akende ja palmipoti purunemisega , palm hakkas kõikuma ja vajus siis uhke kaarega televiisorile peale , mille kineskoop lõhkes pauguga . </s> <s> Palmi harali juurtelt pudenes mulda , keegi kahmas seda mulda ja viskas seda kellelegi näkku . </s> </p>
<p> <s> Meie Ifiga polnud kaklejad , me tõusime viiendale korrusele , võtsime kõrvaltoast õlled ja jätkasime karta fantazii tegemist . </s> <s> Parastava viha ja mõnuga kirjutasime me linna nimeks Tjurovsk , jõele Munnaja , järvele Vittovoe . </s> <s> Ifi silmaalune värvus siniseks , raadioreportaažist kuulsime , et hokimängu võitis N. Liit ja tuli maailmameistriks . </s> <s> Reporter Gunnar Hololei juubeldas " omade " hiilgava saavutuse puhul , meie Ifiga kehitasime nukralt õlgu ja rüüpasime õlut . </s> </p>
<p> <s> Mõni aeg hiljem kommenteeris alampolkovnik Lvov auditooriumi ees : seltsimehed üliõpilased , teil on vähe fantaasiat , kõigil teil on ühtmoodi jõgede nimeks Munnaja , aga jõgedele oleks võinud panna teisigi nimesid , näiteks Bõstraja , Glubokaja või Bolšaja . </s> </p>
<p> <s> Algas juurdlus . </s> <s> Kirjutasime kõik hoolega seletuskirju , venelased ajasid kõik meie kaela , süüdistasid kakluse alustamises eestlasi , eestlased esitasid oma versiooni . </s> <s> Vaid üks venelane , toosama , kes natuke eesti keelt valdas ja teisena uppi lendas , kirjutas nõnda nagu eestlased , ning tema tunnistus otsustas – kedagi ülikoolist välja ei heidetud , rektori käskkirjaga kedagi ei noomitud , üllataval kombel ka mitte Iffi löönud agressiivset selli . </s> <s> Tema olevat rõhunud selle peale , et tema kaitsnud rusikaga selles natsionalistide ja fašistide pesas kodumaa huvisid , ja see oli argument , mis venelase alati hädast välja aitas , mitte ükski eesti soost ametnik ei söandanud seda ümber lükata . </s> <s> Prodekaanil , kes meilt seletuskirjad korjas , oli mulle lisaküsimus : teie olete tartlane , elate kodus , kuidas teie siis ühiselamusse sattusite ? </s> <s> Vastasin , nagu oli . </s> <s> Kas te ei leia , et te viibite alati seal , kus te viibima ei peaks ? küsis LE . </s> <s> Kas tõesti või ? vastasin ma küsimusele küsimusega . </s> </p>
<p> <s> Alustasin oma mälestuskildu aprilliöise Praha kirjeldusega ( nagu olen seda siit-sealt lugenud ) , vihjasin , et juba tollal oletati , et N. Liidu saatkonna ja " Aerofloti " hoonete akende puruks loopimine oli provokatsioon . </s> <s> Tänaseks on selgunud , et nõnda see täpselt oligi , ent provokatsioon algas mitu käiku enne kivide loopimist , nimelt käskis Kreml N. Liidu hokimeeskonnal tšehhidele-slovakkidele kaotada , et põhjustada juubeldamine öises Prahas , see provokaatorite abiga kasvatada korralageduseks ning sel moel saada Dubčekist lahti ja Husak võimule upitada , loosungid " 4 : 2 , augusti eest ! " pärinenud KGBst ja GRUst , tekst ja alused olnud ammu valmis , vaid numbrid tulnud mängu lõppedes ette kirjutada . </s> </p></div2><div2 type="alaosa"><head> VALIMISED </head>
<p> <s> Vahetevahel on mind haaranud kirg , selle kaudu olen ennast pisut rohkem tundma õppinud . </s> <s> Ma poleks endast eales uskunud , et ma võin nii totaalselt anduda kaartidele – vanakuradi aabitsale – , nagu see minuga juhtus ülikooli kolmandal kursusel . </s> <s> Mängisime kas sama Leningradi maantee vanas poiste või nn Uue-Pälli ( Pälsoni ) ühikas , ja tagusime teinekord nädalate kaupa . </s> <s> Pärast pikka-pikka mängu magasime puhkuseks paar tundi , siis lausus keegi ärganu , et poisid , teeme terava jaotuse , me reageerisime sellele nagu noor ema imiku öisele nutukisale , reageerisime instinktiivselt , olime krapsti ! vooditest väljas laua taga ja jagasime kaardid . </s> <s> Riietuda polnud tarviski , sest riided olime me jätnud seljast võtmata . </s> <s> Mäletan juhust , kui me polnud vist mitu ööpäeva järjest ivagi hamba alla saanud , olime muudkui mänginud , siis valisime loosiga endi hulgast ühe , et too tooks alt sööklast kilumannergutäie suppi . </s> <s> Saadetu naasis tühja nõuga , teatas , et söökla on kinni , sest kell on kolm öösel . </s> </p>
<p> <s> Me ei pööranud ümbrusele , kellaajale ja kuupäevadele mingit tähelepanu , veel vähem hoolisime loengutest ja seminaridest ülikoolis , me muudkui mängisime . </s> <s> Ma mäletan nüüdki , kakskümmend kaks aastat hiljem , mõnd põnevamat slämmijaotust , mu veri tarretub ja sõrmeotstest lööb tulipiste läbi , kui ma nende peale mõtlen . </s> <s> Oskan sellise jaotuse lauale laduda , on meeles , kuidas Nord , Süd , Ost ja West käisid . </s> </p>
<p> <s> Heal juhul oli meid koos kaheksa poissi , neli ühes ja neli teises intritoas , me olime organiseerinud matši , vahetasime jaotusi säilitades tubade vahel kaardikomplekte . </s> <s> Kui me kaheksat kätt kokku ei saanud , siis mängisime neljakesi , aga kindlasti chicagosüsteemis ja kompensatsioonitabeliga , et vältida juhuslikku kaardiõnne . </s> </p>
<p> <s> Me pidasime ennast paremateks , me viljelesime võistlusbridži , me põlgasime tavalisi robberitagujaid , kes ihkavad enda kätte tugevaid lehti , mis tagavad edu , kui häid kaarte just lollil viisil maha ei mängita . </s> <s> Robberimehi me endi hulka ei lasknud , neil soovitasime minna Pärnu plaažile , seal , Rannahoonest paremal pool , oli koht , kuhu pühapäevamängijad kogunesid ( kogunevad ? ) . </s> </p>
<p> <s> Meie omavahelised jutudki vabal ajal ( st bridživabal ajal ) olid ainult bridžiteemalised , analüüsisime huvitavamaid jaotusi ja tehtud vigu , lahendasime ülesandeid . </s> <s> Hoolega uurisime bridži teooriat ja pakkumissüsteeme , bridži maailmameistrid olid meie jaoks iidolid . </s> <s> Nõnda elasime ise kires ja õhutasime kirge kirekaaslastel . </s> <s> Laua taha asumine ja kaartide kättevõtmine oli püha , rituaalne toiming , millest tähtsamat asja polnud maailmas olemaski . </s> <s> Väga tihti keelasime endile mängides isegi õlle ja muu alkoholi pruukimise , et tähelepanu ei hajuks ja tase alla ei läheks . </s> </p>
<p> <s> Võistlusbridž on rajatud eeldusele , et kaardijooksust ei olene suurt midagi , tulemuse otsustavad sinu ja sinu partneri oskused . </s> <s> Muide , põhimõtteliselt saab kõiki , ka kõige lihtsamaid mänge , nagu linnapõletamine ja viis lehte , mängida kaardiõnne välistavalt , kuid see vajab jaotuste kooshoidmist ja organiseerimiskunsti . </s> <s> Peale bridži harrastasime veel kanastat , rommit ja pokkerit , viimast stipipäeval . </s> <s> Aeg-ajalt varjutasidki bridži kanastataolised hispaania-portugali mängud , mis üles ehitatud hoopis teistsugustele alustele kui meile tuttavad Põhja- ja Kesk-Euroopa mängud ja kus kaardi tugevusest ei olene miskit ( tähtis on peosolevate kaartide omavaheline klapp ) , kuid pärast värske mängu uudislikkuse kadu pöördusime me vana armastuse juurde tagasi . </s> <s> Ma polnud just nõrk mees , aga ometi jäin ma oskuste poolest selle ala tippudest kaugele maha ja olin vist just sellepärast seda kiindunum sellesse imepärasesse mängu . </s> <s> Ma püüdsin fanaatilisema hoiakuga kompenseerida puudujääke vilumuses . </s> <s> Ja eriti ei sallinud ma kiibitsejaid , neid , kes ümber laua kogunesid teiste mängu kommenteerima . </s> <s> Kartsin , et nad märkavad minu apse . </s> <s> Minu ajal õppisid ülikoolis matemaatikat poisid , kes tulid bridžis koguni Eesti karikavõitjateks , lüües kuulsaid ja enesekindlaid ässu . </s> <s> Pärast võitu oli neil ainult kaks teed – kas hakata professionaalseteks mängijateks ( mis Eesti nõukogulikes oludes oli võimatu ) või jätta bridžimängimine maha ( mida ka mõned neist tegid ) , sest kuhugi edasi areneda enam polnud , kõik võimalik oli saavutatud , välisvõistlustel osalemisest siis ei unistatudki . </s> <s> Toonastest Tartu bridžitähtedest mäletan Lembit Sossit , Ants Helemäed , Mati Rabovoitrat , Jaak Simmi , Kaarel Allikut , Aleksander Raiat , Tõnu Saluäärt ja teisi . </s> </p>
<p> <s> Minu tase , nagu juba öeldud , nende omani ei küündinud , aga minagi käisin püsipartneri Enn Kopliga esmaspäeva õhtuti kell kuus üliõpilasmaja sööklas paariturniiridel . </s> <s> Võistluspaare registreerus umbes kolm-nelikümmend ja meil läks hästi , kui me keskmistest kohtadest eriti palju allapoole ei langenud . </s> <s> Mäletan sealset kirest köetud atmosfääri , suitsupausidel jutustatavat bridžifolkloori , samuti spetsiifilist bridžilõõpi , mis oli arendatud väga kujundlikuks ja vaimukaks ning millega nahutati kogemata näpuvea teinud partnerit , millega õigustati enda valitud mänguplaani . </s> <s> Enesekiituski kuulus selle mehise õhkkonna juurde , ehkki tubli veerandi osavõtjaist moodustasid naised , aga need olid mehelikud naised , harilikult seotud reaalteadustega . </s> <s> Bridž , nagu kõik teisedki mängud , on seatud inimese küllap igavesele püüule paista silma ja olla teistest parem ning mänguga altminek üritati tasa teha kelkimisega . </s> <s> Mäletan seal sööklas kuuldud põrutavat ja mind tänaseni kummaliselt kütkestavat uudist – bridžijaotused ei kordu eales , on absoluutselt välistatud , et neljale mängijale tuleksid kätte samasugused kaardid , mis kellelgi ükskõik kui kaua aega tagasi ja ükskõik missuguses maailma otsas on kord juba käes olnud . </s> <s> Mulle mõjus hüpnotiseerivalt juba bridži argoo – " hollandi muna " , " sisek " , " mariaas " , " vastu trumpi lõikamine " , " honöörid " , " sund " , " viskas kahvlisse " , " maa jäi lühikeseks " jne , jne , olin sellesse mängu kiindunud suuresti just taoliste maagiliste väljendite pärast . </s> <s> Mulle meeldis kampsunis ja vimmas meeski , kes enne vastaste avakäiku lakkamatult korrutas : too turule oma kits , mis piima ei anna , vastaste võidu puhul jälle parastas : pime kana leiab ka tera , mees , kes enne otsustavat käiku kuulutas : julge hundi rind on rasvane ! </s> </p>
<p> <s> Usun , et paljudel seal sööklas põles sees hing . </s> <s> See oli meie Monte Carlo või Las Vegas , viisakas ja rõhutatult korrektne . </s> </p>
<p> <s> Me kasutasime EFOS-trumbita pakkumissüsteemi , sedasama , mida tollal õpetati Rootsi gümnaasiumides , kus bridž oli fakultatiivse ainena tunniplaanis . </s> <s> Ma olen filoloog ja ühel kenal päeval avastasin ammendamatud lisavõimalused , mis tulenevad eesti keele ainsuse osastava käände halvast valdamisest eestlaste poolt . </s> <s> Mu nutikat täiendust , õigemini küll sohki , sai realiseerida alates kahesest kõrgusest ja siis kuni suure slämmini välja . </s> <s> Kui ülirangetele ning pisut isegi tobedatele ja väiklastele ortograafia- ja ortoeepiareeglitele suuremeelselt läbi sõrmede vaadata , saab eesti keeles öelda nii " kaks risti " kui " kaks ristit " , nii " kaks ruutu " kui " kaks ruutut " , nii " kaks ärtu " kui " kaks ärtut " , nii " kaks trumbita " kui " kaks trumbitat " ja nõnda seitsmese kõrguseni . </s> <s> " Kaks padat " " kaks pada " rikastava paralleelvariandina kõlab muidugi kohmakalt ja valusamini kõrva riivavalt kui teised esitatud vigased vormid , ent pakkumishasardis vastased sarnaseid keelekonkse harilikult ei märka , seda enam , et õigekirjamehed polegi veel bridžiterminoloogiat korrastama jõudnud ja tegelikus elus öeldakse tõepoolest mitut moodi . </s> <s> Minu sohitäiendus lubas meil Kopliga pakkumiskeele sõnavara suurendada 22-lt ( pluss erineva kõrgusega hüpped ) 28-ni ( pluss hüpped ) , mis filigraanse valdamise puhul oleks tähendanud vastastikku informatsiooni vahetamise võimaluse kasvu tuhandeid ja tuhandeid kordi . </s> </p>
<p> <s> Ja sel moel rikastatud süsteemiga pakkusime me Kopliga kord välja seitse ärtut , ehkki meil oli kahe peale ainult 18 Goreni punkti ja puudusid odavmastide ässad . </s> <s> Ent suur slämm oli tänu renoodele ja lihtsale papa-mamma-mängule kindlalt sees , kolmteist tihi olid võtnud paaridki , kes olid ärtupakkumisel kolmesele-neljasele kõrgusele pidama jäänud ja sellega mängima pääsenud . </s> <s> Ainuke kavalus oli see , et ei tohtinud hakata trumpe kokku korjama , ning õige strateegia puhul oli lõpp eriti efektne – kaitsemängijatele kuulunud ärtupildid kukkusid ruutu kliberi peale kokku , ja seda tihi tuli lauast ässaga trumbata . </s> <s> Ost-Westil , vastasliinil , oli hõlpsalt mängitav viis risti ning ebaõnnestunud , aga loomuliku ärtu avakäigu puhul koguni kuus risti , nõnda olidki mõned paarid Nord-Südi madala ärtu üle pakkunud ja ristis vähemalt geimi välja mänginud . </s> <s> Seega teenisime meie rekontraga seitsme ärtu pealt enneolematult kõvad punktid ja tulime tol õhtul üldkokkuvõttes teisele kohale . </s> </p>
<p> <s> Alul peeti seda juhuslikuks jopastamiseks , osatati mürgiselt , et näe , vastutustundetu bluffimine läks täkke , eks pime kana leia ka tera , keegi ei aimanud , et tänu sohitäiendustele teadsime me pakkumise lõppedes teineteise lehti sedavõrd hästi , et kontrale vastatud re oli loomulik ja põhjendatud . </s> <s> Ja järgmisel esmaspäeval me koguni võitsime turniiri ning olime uhkusest pakatamas . </s> <s> Ja veel nädal edasi olime me vastsed staarid ja tähelepanu keskpunktis , meil paluti pakkumise ajal ette näidata oma pakkumiskonspekt , kui selgus , et me kasutame EFOS-trumbita süsteemi , siis enam konspektist ei huvitutud , seda süsteemi tundsid bridžiprofid nagu oma viit sõrme . </s> <s> Ja loomulikult oli meil , alatuil valemängijail , konspekt oluliste lünkadega . </s> <s> Edust tiivustatuna muutusime ülbeks , ja kõik hädad algavad alkoholist . </s> <s> Õllepidune Koppel küsis hetkel , mil tal üldse polnud õigust suud lahti teha , ühe minu pakkumise järel : ma ei kuulnud , kas sa ütlesid kolm trumbita või kolm trumbitat ? </s> </p>
<p> <s> Koppel oli mitmekordselt reegleid rikkunud , ei tohi ju võistlusbridžis partnerid omavahel kasutada rohkem ja teisi sõnu , kui neid on pakkumiskeeles : mina sihkasin kontrollivalt vastaseid , kas nad said aru või mitte ? </s> <s> Need olid sedapuhku nii vilunud mehed , et ei reageerinudki , lasksid meil sisse kukkuda . </s> <s> Nii mina kui Koppel alahindasime neid , oletasime , et meie fopaa jäi märkamata , ja nõnda pakkusime me edasi viimast silpi rõhutades ja eriti selgelt hääldades . </s> <s> Jaotus mängitud , see tähendab siis , kui vaikusenõue enam ei kehtinud , esitas vastaspaar , meid isegi tülitamata ja oma paljastusrõõmu meile üles näitamata , žüriile protesti , meid diskvalifitseeriti , hiljem täpsustati , et viieks kuuks . </s> <s> Pidime enne õhtu , enne paariturniiri lõppu sööklast lahkuma , valitses vaikus , mina tundsin end vargana , vaid ühest lauast parastati : võitjad lähevad . </s> <s> Hiljem näidati meile tänaval näpuga – sohimängijad ! </s> </p>
<p> <s> Aga meie bridžituhinat juhtunu ei jahutanud , me ei lasknud end heidutada . </s> <s> Hakkasime ise käsi kokku ajama , tagusime jälle ööd ja päevad läbi , sedapuhku Uues-Pällis , internaadis , mis asus kommunist Rudolf Pälsoni nimelises tänavas , selle mehe nimelises , kes juba varakult soovis Eesti iseseisvust likvideerida , püüdis meid Vene punase ikke alla vedada . </s> </p>
<p> <s> Ühika bridžitasemest olime me üle , nautisime võidurõõmu ja poosetasime , korduvalt pajatasime lugusid bridžiklubi paariturniiridest , kus meie olime peakangelasteks . </s> <s> Kord , kui me olime jälle terve öö kaartide taga veetnud , märkasin ma , kuidas päikesetõusu ajal kõrvalmaja seina külge soklisse riigilippu susatakse . </s> <s> Mis kroonupüha siis täna on , tankistide või piirivalvurite päev ? küsisin ma seltskonnalt . </s> <s> Pika mõtlemise järel meenus kellelegi , et sel päeval toimuvad valimised . </s> <s> Ah-ah , saab varakult õlut , lausus Koppel , kelle ühikatoas me mängisimegi . </s> </p>
<p> <s> Viis minutit enne kuut panime me oma vähesed rublad kokku , Koppel läks üle tänava Vana-Pälli ühikasse , kus asus selle piirkonna valimisjaoskond , ja juba viis minutit pärast kuut oli ta kasti õllega tagasi . </s> <s> Kas sa hääletasid ka või ? uurisin mina . </s> <s> Kelleks sa mind õige pead , kes see loll siis hääletamas käib , seda teevad ainult pugejad ja argpüksid , mina nende hulka ei kuulu , peaksid seda ise teadma , kas sa tõesti pole veel mind tundma õppinud ? ütles Koppel , endal nägu kaval ja naerune . </s> </p>
<p> <s> Kõigile on vist teada parteitöö veider vorm , et varakult avatavatesse valimisjaoskondadesse peibutati rahvast defitsiitse kaubaga , mõnes kohas valitses kord , et inimest , kes polnud nn kodanikukohust täitnud , kes polnud hääletanud , leti ligi ei lastud . </s> <s> Sellest minu küsimus . </s> <s> Tundus , et Vanas-Pällis oldi inimlikumad , ei võetud Kremlist ettekirjutatud valimiste korraldamise protseduuri reegleid halastamatu rangusega . </s> </p>
<p> <s> Jõime õlut ja mängisime edasi , poisid käisid veel korra-paar üle tänava õlle järel . </s> <s> Irvitasime selle nõukoguliku farsi üle , mida toonased valimised endast kujutasid , irvitasime tolle sugugi mitte süütu , vaid endale soodustusi nooliva marioneti üle , kes parajasti oli parteiintrigaanidel lasknud oma ainukandidatuuri üles seada . </s> <s> Kindlasti soovis too inimene parandada teiste arvelt materiaalseid olusid , himustas endale uut autot või uut korterit . </s> <s> Rääkisime lõbusaid lugusid valimistest . </s> <s> Keegi oli poetanud koni hääletusurni , varsti tulnud pilust paksu tossu välja , tuletõrje kutsutud kohale , olnud vett ja vahtu , kõik bülletäänid põlenud ära , kuid kurvast õnnetusest hoolimata olnud seal jaoskonnas poolthääli ikkagi 99,98 protsenti . </s> <s> Keegi teine jälle oli juhtunud ise pealt nägema , kuidas valimisjaoskonna esimees , punktuaalse täpsusega parteitöö instruktsioone täites ja pelgamata kriminaalkoodeksi valimistulemuste võltsimise eest karistavat paragrahvi , kõigi kohale ilmumata jäänud kodanike bülletäänid poolthäältena urni lasknud . </s> <s> Koppel rääkis , kuidas nad sõjaväes hääletamas käinud – seal olnud väeosade vahel sotsialistlik võistlus , kes tuleb asjaga kiiremini toime ; kell pool kuus hommikul antud häire , pidulikult , loosungite ja lippudega marsitud viis minutit enne kuut jaoskonna ukse taha , kell kuus lastud bülletäänid komandöri käskluse peale urni , seejärel rivistatud väeosa üles ning komandör raporteerinud kõrgemale komandörile viis minutit pärast kuut , et parteiline ülesanne on sajaprotsendilise osavõtmisega ja sajaprotsendilise pooltolemisega täidetud ; väiksemaid komandöre oodanud suurema komandöri palge ees harilikult mitu tükki , kellel suurem komandör ennem raporteerida laskis , see kuulutatudki sotsialistliku võistluse võitjaks . </s> </p>
<p> <s> Olgugi et absurdi ja võõrandumise tipp , on seda jama parteile siiski hädasti vaja , see on tegelikult vähemalt tsiviilelus üsna salakavalalt ja peenelt organiseeritud üleriiklik provokatsioon , ja sinu sõjaväenäide on omavoli ja kõrvalekalle , selle puhul on välistatud inimese vaba valik kokkulepluseks , ütlesin mina uut jaotust lauale pannes ja jätkasin : ühelt poolt rahuldavad valimised kandidaatideks seatud tšinovnike edevust ja rahuldatud edevusega tšinovnik on truu tšinovnik ; teiselt poolt võimaldavad valimised peilida meeleolusid , võimaldavad massiliselt kontrollida kodanike kuulekusastet , aga samuti aparaadi ja nn ühiskondliku aktiivi tegusust ja paindlikkust , valmisolekut alatusteks ja valetamisteks . </s> <s> Juba see ütleb KGB-lasest nurga taga jälgijale palju , mis kell kodanik valima ilmub , kas ta on pidulikult riides , kas ta on rõõmus ja naeratav , vahest koguni lapsed kaasa toonud , neile punalipukesed pihku pistnud , endale aga ordenid ja medalid või vähemalt Lenini-märgi rinda torganud . </s> <s> Olgu pealegi , et leidub silmakirjatsejaid , aga seegi läheb asja ette , kuna tõestab soovi koostööks . </s> <s> Pole ju oluline , kas tšinovnik sigatseb silmakirjalikult või puhtast südamest , peaasi , et ta sigatseb ja kuulekalt juhtnööre täidab . </s> <s> Ja valimised on ka kommunistliku kaadri sepikoda , nende läbiviijad rajavad endale tee pisitegelinskist linna komsomoliinstruktoriks , ja edasi võib usina teenimise ja isiklike omaduste sobivuse korral tõusta kui tahes kõrgele , kas või kohaliku oblasti parteifüüreriks . </s> <s> Igatahes on kõik aparatšikud kunagi valimiskomisjonides hääletustulemusi võltsides oma truudust tõestanud , nõnda madalaima astme eksami sooritanud , ning edaspidi on neile antud plusspunktide korjamiseks tähtsamaid ja keerulisemaid proovitöid . </s> <s> Vean kihla , et seal jaoskonnas üle tänavagi on paar tühist agitaatorit , noorsõdurit , kel marssalikepp paunas , kes ootavad oma tähetundi , lõpetasin ma monoloogi . </s> <s> Ah , sina jälle oma teooriaga , tegelikult on kõik lihtsam ja labasem , venepärasem , pole mingit alatut salakavalust , on vaid tobe kroonurutiinsus , masinavärk on korra käima läinud , enam ei saa seda peatada , rehmas Koppel käega . </s> <s> Valimaskäimine on reetmine , ükski õige eestlane seda Vene tsirkust kaasa ei tee , sõnas kolmas käsi . </s> </p>
<p> <s> Uksele koputati , Kopli jah-röögatuse järel astus sisse nooruke ja kaunis plika , kõrval paikneva meditsiinikooli tekkel mustadel juustel , väike kaasaskantav valimisurn käe otsas . </s> <s> Mina olen agitaator , vabandage väga , kas siin elab seltsimees Koppel , Enn Augusti poeg ; sündinud 1945. aastal ? puterdas pabistav neiuke , veidi jahmunud korralagedusest , suitsupilvedest , konidest , tühjadest õllepudelitest ning jooma- ja kaardilauaseltskonnast . </s> <s> Tundus , et ta koguni kartis meid , tundus , et ta oli oodanud midagi muud . </s> </p>
<p> <s> Mina olen seltsimees Koppel , Enn Augusti poeg , sõnas Koppel tähtsalt , vägesid juhtivalt . </s> <s> Mulle öeldi , et teie olete haige , ma tulin teile hääletussedelit tooma , ma olen agitaator , kordas kogelev neiuke . </s> <s> Ma olengi haige , ise õpite te vist meditsiinikoolis , peaksite juba teadma , et kõik ei ole voodihaiged , on ka muid haigusi , seletas Koppel isalikul toonil . </s> <s> Tegelikult peaksin ma teilt passi küsima , nagu instrueerimiskoosolekul öeldi , aga hea küll , pole vaja , ma usun ka ilma passi näitamata , et te olete Enn Koppel , lausus juba veidi erutusest võitu saav neiuke Koplile hääletussedelit ulatades . </s> <s> Olen , olen , kinnitas Koppel , võttis laualt pliiatsi , millega me bridžipunkte märkisime , ja teatas : ma hääletan kommunistide ja parteitute rahvabloki vastu ; ning tõmbas hääletussedelile trükitud kandidaadi nime maha ja tahtis sedeli urnipillu pista . </s> <s> Kopli tegevust jälginud plika nihutas aga kasti eemale ja soovitas : te tõmmake nimi korralikult maha , muidu teie vastuhäält ei arvestata , meil oli enne instrueerimiskoosolek ja seal instrueeriti , et kui nimi hääletussedelil pole läbi kriipsutatud korralikult , esimesest tähest viimase täheni , siis loetakse see bülletään poolthääleks . </s> <s> Las jääb nii , nagu on , ja teie ärge tikkuge õpetama mind , vana valijat , pahandas Koppel ning laskis sedeli urni . </s> <s> Tänan teid väga , veel kord andestage , et ma teid tülitasin , vabandas agitaator ja lahkus . </s> <s> Voodis võiks ta päris kobedalt hullata , oletas keegi . </s> <s> Meditsiinikooli värk , puhas mäng , kohe teada , et pole paha haigust küljes , neil on seal igalühel sanitaarraamatud , kommenteeris kolmas käsi . </s> <s> Las kaotab enne süütuse , siis tulgu minu juurde , mina musta tööd ei tee , hooples Koppel . </s> </p>
<p> <s> Sihuke prakeeritakse esimese katse järel välja , sihuke parteikarjääri ei tee , vaeseke ei aimagi , millise šansi ta oma lihtsameelsuses maha magab ; aga teiselt poolt , mine tea , teenib teine naiivsuse pärast elult kõvasti kõrvalopse , karastub , saab vanemaks , targemaks ja tigedamaks , ei pääse mehele ning sirgub äkki niisuguseks kärkivaks ja paukuvaks kommunistlikuks fuuriaks , ministriks või sekretäriks , kelle ees mehed põlvili anuvad , et neid töölt ei vallandataks , et neile armu heidetaks , ajasin mina oma rida . </s> </p>
<p> <s> Kuidas ta oma kastiga siia üldse ilmuda teadis ? uuris kolmas käsi . </s> </p>
<p> <s> Koppel muheles , seda küsimust oli ta tükk aega oodanud . </s> <s> Koppel itsitas ja seletas heameelest peopesi kokku hõõrudes – esimest korda õlut ostes öelnud ta , et teda saatnud valimisjaoskonda tema sõber seltsimees Koppel , Enn Augusti poeg , kes olevat väga haige , ei saavat ise ilmuda kodanikukohust täitma , aga Kopli süda valutavat , inimene paluvat , et talle agitaator urniga koju tuleks , et tähtis tegu tegemata ei jääks . </s> <s> Koplit tänatud vaeva eest sõbra nimel rääkima tulla , agitaator lubatud ilmtingimata saata . </s> </p>
<p> <s> Mängisime veel paar jaotust , silmad vajusid juba kinni ja uni tükkis peale . </s> <s> Koppel heitis samas toas oma voodisse pikali , teised poisid läksid samas ühikas oma tubadesse , mina kõndisin koju . </s> </p>
<p> <s> Mõne päeva pärast oli kahel teisel poisil dekanaadis pahandusi , neid noomiti , et miks nad hääletamas ei käinud , endil vaid üle tänava minna . </s> <s> Kolmas käsi nõudnud selgust : valimised on nõukogude konstitutsiooni järgi salajased , kuidas on üldse võimalik , et dekanaadile saab teatavaks , kes käis ja kes ei käinud valimas , miks rikutakse rängal kombel konstitutsiooni ja valimisseadusi ? </s> <s> Neljas osaline oli vähembravuurikas , kuid ometi ei lastud tedagi kaua välismaale nagu kolmandat kättki . </s> <s> Kas sina , reetur , läksid siis õhtul valima ? küsis kolmas käsi minult , kui me vanas seltskonnas jälle bridži mängisime , kui meie Kopliga pakkumissüsteemi täiendusi kasutasime . </s> <s> Loomulikult ei läinud , vastasin mina . </s> <s> Aga kuidas siis dekanaat sellest haisu ninna ei saanud , miks sinu kallal ei õiendatud ? uuris kolmas käsi edasi . </s> <s> Sellepärast , et mina elan kodus ja peaksin käima hääletamas teises jaoskonnas , sellises , kus samuti kõik välja võtmata bülletäänid õhtul poolthäältena kasti lastakse , aga kust dekanaat üliõpilaste kohta andmeid pärimas ei käi , nagu ta käib jaoskondades , kuhu on sattunud ühikad , seletasin mina . </s> <s> Nipp peitub selles , et su sedel lastakse küll urni , jaoskond saab ettenähtud 99,98 protsenti kätte , aga sinu nime järel nimekirjas jääb ristike tegemata , nõnda on kohe klaar , kes tuli ise platsi ja kelle eest pidid austava kohustuse täitma ametivõimud , ja ära üldse pelgagi , küll signaal selle kohta , et ma valimistelt viilisin , on KGBs ka minu toimikusse jõudnud , rahustasin ma kibestunud selli . </s> <s> Ja minul polnud pahandusi dekanaadiga sellepärast , et mina olen täiesti puhas poiss , mina ju lõppude lõpuks hääletasin , ennetas Koppel küsimust . </s> <s> Olete sohimängijad , šlikerdajad ja sohimängijad , kirus meid kolmas käsi , kuid bridžikirge põdes temagi ja nõnda me edasi mängisime . </s> </p></div2></div1>
    </body>
  </text>
</TEI>
</teiCorpus>
</teiCorpus>
